[{"authors":[{"title":"","url":"/authors/pr--dorin-nifon-iancu/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 32-a după Rusalii (a lui Zaheu)\n„În vremea aceea trecea Iisus prin Ierihon și, iată, un om bogat cu numele Zaheu, care era mai-mare peste vameși, căuta să vadă cine este Iisus, dar nu putea de mulțime, pentru că era mic de statură. Și alergând el înainte, s-a suit într-un sicomor ca să-L vadă, căci pe acolo avea să treacă. Și când a sosit la locul acela, Iisus, privind în sus, a zis către el: Zahee, coboară-te degrabă, căci astăzi trebuie să rămân în casa ta. Și a coborât degrabă și L-a primit, bucurându-se. Și, văzând, toți murmurau, zicând că a intrat să găzduiască la un om păcătos. Iar Zaheu, stând înaintea Domnului, I-a zis: Iată, jumătate din averea mea, Doamne, o dau săracilor și, dacă am nedreptățit pe cineva cu ceva, întorc împătrit. Și a zis către el Iisus: Astăzi s-a făcut mântuire casei acesteia, pentru că și acesta este fiu al lui Avraam. Căci Fiul Omului a venit să caute și să mântuiască pe cel pierdut.” (Luca 19, 1-10)\nÎn duminica aceasta Îl vedem pe Mântuitorul Hristos trecând prin Ierihon. Împresurat de o mulțime de oameni, El Își îndreaptă privirea însă numai spre vameșul Zaheu, care „căuta să vadă cine este Iisus”. Despre omul care Îl „caută” pe Dumnezeu și despre Dumnezeu Care îl „găsește” pe omul preocupat de mântuirea sa este Evanghelia de astăzi.\nBogățiile materiale nu pot asigura pacea sufletului§ Zaheu era mai-marele vameșilor și era bogat. Deși nu îi lipsea nimic din cele materiale, totuși, în sufletul său era frământat. Își cunoștea bine faptele nedrepte și nu avea pace. Povara lăcomiei îl obosise atâta vreme, ca și disprețul semenilor săi. Când află că Iisus din Nazaret trece prin Ierihon, el se grăbește să-L vadă. În mod sigur, Zaheu auzise deja că Acela nu-i judecă pe cei păcătoși și învață despre o avere care trebuie adunată în cer, nu pe pământ.\nNevoia lui Zaheu de a-L vedea pe Domnul Iisus Hristos arată faptul că bogățiile materiale nu pot dărui omului pacea sau simțirea unei vieți împlinite. Trupul se satură cu lucruri materiale, dar sufletul nu se poate odihni decât în iubirea lui Dumnezeu, cum spune Fericitul Augustin: „Ne-ai făcut pe noi pentru Tine, Doamne, și neliniștit este sufletul nostru până ce se va odihni în Tine”. Când sufletul nu-L cunoaște pe Dumnezeu și nu-și primește hrana potrivită, omul se simte gol și caută să schimbe ceva în viața lui. O astfel de schimbare urmărea și Zaheu, în căutarea lui de a vedea „cine este Iisus” și de a-și odihni sufletul împovărat de păcate.\nOmul smerit ajunge să-L vadă pe Dumnezeu§ Când omul dorește din tot sufletul să-L vadă pe Dumnezeu, nimic nu-l poate opri. Pentru că Zaheu era „mic de statură” și nu-L putea vedea pe Domnul Iisus Hristos „de mulțime”, el aleargă înaintea Lui și se suie într-un copac. Zaheu nu a luptat cu mulțimea păcatelor sale și nici cu oamenii care se aflau între el și Dumnezeu, ci s-a înălțat deasupra lor, cum arată Sfântul Chiril al Alexandriei: „Zaheu căuta să vadă pe Hristos, dar mulțimea îl împiedica, nu atât mulțimea de oameni, cât cea de păcate. Era mic de statură, nu doar trupește vorbind, ci și duhovnicește. De aceea, nu-L putea vedea pe Hristos decât ridicat de la pământ și urcat în sicomor”.\nZaheu a ajuns să-L vadă pe Domnul printr-un gest ieșit din comun, nebunesc pentru unii, rușinos pentru alții, dar puternic și mântuitor, cum observă părintele Zaharia Zaharou: „Voind să-L vadă pe Hristos, s-a urcat într-un sicomor. A nesocotit astfel părerea lumii și a primit să se facă de râs pentru Hristos. Tocmai aceasta L-a făcut pe Hristos să ia seama la el… Zaheu a primit să pătimească rușine pentru Hristos și îndată L-a dobândit pe Hristos nu numai ca Însoțitor, ci și ca Oaspete în casa sa”. Smerenia lui Zaheu i s-a făcut cale spre cunoașterea lui Dumnezeu, cum spune și Fericitul Augustin: „Mulțimea râde de cei care pășesc pe calea smereniei… Să ne suim în sicomor și să vedem pe Iisus. Motivul pentru care nu-L poți vedea pe Iisus este că ți-e rușine să te urci în sicomor”.\nÎn viața lui Zaheu se împlinește cuvântul evanghelic: „Cel care caută, află” (Matei 7, 8). Este de trebuință numai ca omul să vrea și să pornească în căutarea lui Dumnezeu, pentru ca Domnul Însuși să-l afle îndată. Se spune că atunci când omul face un pas spre Dumnezeu, Acesta face o mie de pași spre om. Dumnezeu îl caută pe tot omul încă de la căderea lui Adam, cum spune și psalmistul: „Domnul din cer a privit peste fiii oamenilor, să vadă de este cel ce înțelege, sau cel ce caută pe Dumnezeu” (Psalmi 13, 2). Ca și Tatăl fiului risipitor, Dumnezeu așteaptă să vadă până și cel mai mic semn de îndreptare a omului spre El. Acest lucru se vede și după Învierea Domnului, când El Se apropie de cei doi ucenici ai Săi, în drum spre Emaus, tocmai când ei căutau să înțeleagă ce se petrecuse pe Golgota (Luca 24, 13-15). De aceea, și Apostolul Iacov îndeamnă: „Apropiați-vă de Dumnezeu și Se va apropia și El de voi” (Iacov 4, 8).\nTot o „mulțime” se află și astăzi între noi și Dumnezeu, o mulțime de griji lumești, de pofte trupești și de duhuri rele, și tot prin smerita înălțare deasupra lor, asemenea lui Zaheu, putem și noi să-L vedem pe Dumnezeu, cum învață Sfântul Nicolae Velimirovici: „Doar să ne îndreptăm spre El ochii minții, dorind din toată inima să-L vedem, și El ni se va și arăta și ne va chema pe nume, îndemnându-ne să coborâm din înălțimea primejdioasă a cugetării după simțuri, în inimă, în casa noastră cea adevărată, prin rugăciune”. Când ne vom îndrepta mintea spre cele de sus, căutându-L pe Dumnezeu, iar mai apoi vom coborî spre cele din lăuntrul inimii noastre, întru pocăință, atunci sufletul nostru se va preface în loc de întâlnire cu Dumnezeu.\nLumea vede un om păcătos, iar Domnul vede o inimă nouă§ Zaheu era disprețuit de semenii săi. Toți știau că vameșii, care colectau impozitele pentru Imperiul Roman, cereau de la oameni mai mulți bani decât prevedeau legile. Dar, pe când lumea vedea numai păcatele vameșului, Fiul lui Dumnezeu cunoștea gândul ascuns în inima lui (Matei 9, 4). Zaheu era împovărat de păcate și căuta o viață nouă.\nMântuitorul Hristos este gata să predea lumii încă o lecție a iubirii dumnezeiești. Ca și la învierea fiicei lui Iair, când cei necredincioși „Îl luau în râs” (Marcu 5, 40), și acum, Domnul Se face cumva de râsul lumii. Toți cei din Ierihon „murmură”, când Dumnezeu hotărăște să intre în casa unui păcătos. Domnul caută să-l învieze pe cel păcătos din moartea păcatului, în timp ce semenii lui vor să-l lase mort. Osândirea unui om este totuna cu uciderea lui, după cuvântul Apostolului Ioan: „Oricine urăște pe fratele său este ucigaș de oameni” (I Ioan 3, 15).\nPrivind spre vameșul suit în copac, Domnul îl strigă pe nume, ca Unul Care îl cunoaște deja, și îi spune: „Coboară-te degrabă, căci astăzi trebuie să rămân în casa ta!”. Fapta lui Dumnezeu este întru totul dreaptă, pentru că El nu-l judecă, nici nu-l osândește pe om mai înainte de vreme, ci face totul pentru a-l mântui pe om, cum Însuși le spune celor din Ierihon: „Fiul Omului a venit să caute și să mântuiască pe cel pierdut” (Luca 19, 10). În inima celor care nu-L cunosc pe Dumnezeu se întâmplă însă un lucru anapoda: ei doresc să fie iertați și îngăduiți de Dumnezeu, dar „murmură” împotriva iertării pe care Domnul o arată altor păcătoși. Fiecare om pierdut în ochii lumii rămâne veșnic neprețuit în ochii lui Dumnezeu.\nMântuitorul Hristos intră în casă și stă la masă cu tot omul care îl caută sincer. Până la Întruparea Fiului, șederea împreună cu Dumnezeu era un bun rezervat numai celor drepți, ca Avraam, care L-a ospătat la masă pe Dumnezeu, în chipul celor „trei Oameni” (Facere 18, 2). Odată cu venirea Sa în lume, Fiul a dăruit tuturor păcătoșilor dreptul de a ședea la masă împreună cu Dumnezeu. El nu a făcut ceva diferit de practica doctorilor, care caută să vindece bolile tuturor, dar mai întâi pe ale celor mai grav bolnavi. Întotdeauna, urgențele au prioritate!\nCând lumea vede un păcătos incurabil, Domnul vede un potențial sfânt. De aceea, El tace înaintea lumii, nu se împotrivește celui rău (Matei 5, 39), ci lucrează în liniște vindecarea celui căzut. Intrând în casa vameșului, Domnul o face biruitor, precum mai târziu se va pogorî în iad, surpând toată stăpânia diavolului. În cazul lui Zaheu, biruința Domnului se arată când vameșul își împarte averea de bunăvoie, spre rușinarea celor care nu s-au așezat la masă cu El.\nDumnezeu dăruiește mai mult decât poate cere omul§ După ce Zaheu coboară „degrabă” din copac, Îl primește pe Dumnezeu în viața lui, nu oricum, ci „bucurându-se”. Mântuitorul Hristos se autoinvită în casa unui om care nu ar fi îndrăznit niciodată să-l cheme în casa lui, fără a-i încălca libertatea, pentru că la o astfel de cinste Zaheu nu putea nici să viseze. „Domnul intră ca un oaspete nepoftit în casa lui Zaheu. Hristos știa că plata gazdei sale avea să fie una din belșug. Deși Hristos încă nu auzise pe Zaheu invitându-L, auzise voința sa cea bună”, cum observă Sfântul Ambrozie al Milanului. Domnul a auzit chemarea lui Zaheu, încă de când acesta s-a suit în sicomor, cum spune și Fericitul Augustin: „Domnul, care deja primise pe Zaheu în inima Sa, era acum gata să fie primit în casa sa. Hristos a spus: Zahee, coboară-te degrabă, căci astăzi în casa ta trebuie să rămân… Hristos, Care Se afla deja în inima lui Zaheu, acum este primit și în casa sa”. La acest lucru se referă și Apostolul Pavel, zicând: „Hristos să Se sălășluiască, prin credință, în inimile voastre… ca să cunoașteți iubirea lui Hristos, cea mai presus de cunoștință, ca să vă umpleți de toată plinătatea lui Dumnezeu” (Efeseni 3, 17-19). Abia acum va înțelege cu adevărat Zaheu ce i-a lipsit până atunci. Abia acum va afla Zaheu comoara cea neîmpuținată, care nu se va lua de la el în veci.\nZaheu căuta puțin, numai să-L vadă pe Domnul Iisus Hristos, dar Acesta nu Se mulțumește cu puțin, ci îi dăruiește totul: intră în casa lui Zaheu, șade la masa lui, îi înnoiește viața și dăruiește mântuire întregii case. Acesta este obiceiul lui Dumnezeu față de om: când omul Îl caută câtuși de puțin, El i Se dăruiește pe Sine cu totul. Domnul răspunde celui care Îl caută sincer cu mult peste așteptări, dar omul nu știe să ceară lucruri pe măsura dărniciei Lui.\nÎn prezența lui Dumnezeu, omul devine bun§ Așa cum lumina împrăștie întunericul, tot așa prezența lui Dumnezeu vindecă toată răutatea. Stând înaintea Domnului și privind ca într-o oglindă, Zaheu se vede pe sine cu adevărat pentru prima dată, cum învață Sfântul Nicolae Velimirovici: „Hristos este oglinda în care fiecare se vede așa cum este; este singura oglindă care li s-a dat oamenilor, ca să se uite și să se vadă așa cum sunt”. Privind în ochii Mântuitorului Hristos, Zaheu și-a văzut întreaga ticăloșie a vieții sale.\nDomnul Iisus Hristos i-a acordat lui Zaheu o cinste mai presus de el și l-a iubit cu o iubire cu care nu mai fusese iubit vreodată. Nu există altă cale spre schimbarea celui păcătos. Și noi suntem invitați să-i cinstim pe semenii noștri mai presus de măsura lor, cum învață Sfântul Isaac Sirul: „Silește-te, dacă te întâlnești cu aproapele tău, să-l cinstești mai presus de măsura lui… Laudă-l chiar și pentru cele ce nu le are. Iar când se desparte de tine, spune-i tot binele și tot ce e spre cinstirea lui. Căci prin acestea și prin unele ca acestea îl atragi pe el la bine și-l silești să se rușineze de numirea cu care l-ai numit pe el. Și vei semăna în el semințele virtuții”.\nÎn casa lui Zaheu, Domnul nu a făcut nici o minune, nu a rostit nici o pildă, ci a arătat lumii încă o dată pilda iubirii care îl mântuiește pe cel pierdut. Simțind iubirea lui Dumnezeu, Zaheu se simte despovărat de păcatele sale și renăscut la o viață nouă. Nici nu era nevoie de cuvinte, deoarece „inima înfrântă nu are trebuință de cuvinte, ca să se înțeleagă cu Dumnezeu”, cum spune Sfântul Nicolae Velimirovici. Fără a i se spune ce are de făcut, Zaheu simte ce are de făcut, cum spune o veche cazanie: „De bucurie, Zaheu uitase toată frumusețea, slava și binele lumii - ca și Petru, în muntele Taborului - și toată avuția, aurul și argintul le avea ca niște tină, numai să dobândească pe Hristos” (Cazania, 1929, pp. 434-435). Când omul vede adevărul, nu mai poate trăi în minciună, iar când simte iubirea lui Dumnezeu, nu mai poate suporta păcatul.\nZaheu devine deodată milostiv; își împarte jumătate din avere și îi cheamă la sine pe toți cei nedreptățiți de el, spre a le înapoia împătrit. Casa vameșului se transformă în biserică și în cutia milei, din care toți pot veni să ia cele de trebuință. Împăcat cu Dumnezeu, liber și fericit, Zaheu își împarte averea. Odată cu vindecarea de lăcomie, Zaheu se eliberează și de celelalte patimi. Dar nu doar Zaheu se bucură, ci și întreaga sa casă, peste care se pogoară mântuirea lui Dumnezeu. Viața cea nouă se revarsă în întreaga lui familie.\nCele cu neputință omului sunt cu putință lui Dumnezeu!§ Mai înainte de a ajunge în Ierihon, Mântuitorul Hristos arătase cât de greu se mântuiesc cei bogați. Întrebat, atunci: „Și cine poate să se mântuiască?”, El a spus: „Cele ce sunt cu neputință la oameni sunt cu putință la Dumnezeu” (Luca 18, 27). În casa lui Zaheu, Domnul a arătat lumii cu fapta cele spuse mai înainte. Iubitorul de bani devine milostiv și iubitor de Dumnezeu; mai-marele vameșilor devine propovăduitor al Evangheliei. Tradiția Bisericii spune că, după Înălțarea Mântuitorului la Cer, vameșul Zaheu l-a urmat pe Apostolul Petru și a ajuns Episcop în Cezareea Palestinei, fiind prăznuit de Biserică în ziua de 20 aprilie.\nPe fiecare dintre noi, Dumnezeu ne caută neîncetat, ziua și noaptea, în fel și chip, numai să ne afle „căutându-l”. Ca și pe acela, și pe noi ne va afla îndată ce ne vom lepăda de părerea lumii și nu ne va fi rușine să ne suim „în sicomor”, la înălțimea gândului bun, spre a putea vedea peste mulțimea grijilor, a patimilor și a necazurilor.\nÎn fiecare Sfântă Liturghie, Fiul lui Dumnezeu întrupat trece prin Ierihon, spre Ierusalim, căutându-i pe aceia care doresc sincer „să afle” cine este El. În fiecare Sfântă Liturghie se aude chemarea Celui Care spune: „Iată, stau la ușă și bat; de va auzi cineva glasul Meu și va deschide ușa, voi intra la el și voi cina cu el și el cu Mine” (Apocalipsa 3, 20). Fiecare astfel de ocazie, în care Domnul ne cheamă „degrab” și dorește să intre în viața noastră, este o chemare la mântuire, cum alta poate nu va mai fi. Iar dorința lui Dumnezeu de a ne mântui așteaptă numai un semn, o căutare sinceră din partea noastră, pentru a ne dărui apoi totul!\n","date":"25 ianuarie 2026","img":"/cuvant-duhovnicesc/ca-hristos-sa-te-recupereze-trebuie-sa-fii-si-tu-un-cautator-al-lui/featured.jpg","lang":"ro","langName":"Română","largeImg":"/cuvant-duhovnicesc/ca-hristos-sa-te-recupereze-trebuie-sa-fii-si-tu-un-cautator-al-lui/featured_hu_b301937824742b9.jpg","month":[{"title":"2026-01","url":"/month/2026-01/"}],"permalink":"/cuvant-duhovnicesc/ca-hristos-sa-te-recupereze-trebuie-sa-fii-si-tu-un-cautator-al-lui/","series":[],"smallImg":"/cuvant-duhovnicesc/ca-hristos-sa-te-recupereze-trebuie-sa-fii-si-tu-un-cautator-al-lui/featured_hu_6215fee44c95471b.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 32-a După Rusalii","url":"/tags/duminica-a-32-a-dup%C4%83-rusalii/"},{"title":"Duminica Lui Zaheu","url":"/tags/duminica-lui-zaheu/"}],"timestamp":1769299200,"title":"Ca Hristos să te recupereze trebuie să fii și tu un căutător al Lui","year":[{"title":"2026","url":"/year/2026/"}]},{"authors":[{"title":"","url":"/authors/pr--prof--dr--stelian-tofana/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 29-a după Rusalii (Vindecarea celor zece leproși)\n„În vremea aceea, intrând Iisus într-un sat, L-au întâmpinat zece bărbați leproși, care au stat departe și care au ridicat glasul, zicând: Iisuse, Învățătorule, miluiește-ne! Și, văzându-i, El le-a zis: Duceți-vă și vă arătați preoților. Dar, pe când ei se duceau, s-au curățit. Iar unul dintre ei, văzând că s-a vindecat, s-a întors, cu glas mare slăvind pe Dumnezeu. Și a căzut cu fața la pământ la picioarele lui Iisus, mulțumindu-I. Iar acela era samarinean. Și răspunzând, Iisus a zis: Oare nu zece s-au curățit? Dar cei nouă unde sunt? Nu s-a găsit să se întoarcă să dea slavă lui Dumnezeu decât numai acesta, care este de alt neam? Și i-a zis: Ridică-te și du-te! Credința ta te-a mântuit!” (Luca 17, 12-19)\nDuminica a 29-a după Rusalii ne oferă spre meditație Evanghelia în care este relatată minunea vindecării a zece bărbați leproși. Sfântul Luca este singurul dintre evangheliști care o consemnează în scrierea sa. Iisus Hristos mergea spre Ierusalim. Era ultimul Lui drum spre cetatea sfântă înainte de Patima Sa. Era drumul Său spre moarte, dar și spre Înviere. Se afla, pe undeva, la granița dintre Galileea și Samaria.\nLa intrarea într-un sat, Îl întâmpină zece bărbați leproși, care îi strigau de departe: „Iisuse, Învățătorule, fie-Ți milă de noi!” Și lui Iisus I s-a făcut, într-adevăr, milă de ei.\nCuvântul-cheie „milă” ne amintește încă o dată de toată nenorocirea pe care o implica lepra. Aceasta era o boală incurabilă pentru acel timp. Și, în parte, mai e și astăzi. Ea devora, pur și simplu, întreg trupul omului. Și, pe lângă faptul că era o boală foarte grea, era și molipsitoare. De aceea, leproșii erau scoși afară din cetăți și izolați în colonii. Pentru ei nu erau spitale. Trebuiau să locuiască în peșteri, în locuri izolate și părăsite, ca nimeni să nu poată veni în atingere cu ei. Acolo li se aducea hrană, din mila părinților, a rudelor, a cunoscuților, a oamenilor cu inimă față de ei. Hrana se punea în vase, care erau lăsate departe de ei și pe care, apoi, leproșii veneau și le luau.\nIzolarea producea și o suferință sufletească cumplită. Era îngrozitor pentru ei să-i vadă pe cei dragi, pe părinți, pe copii, pe cei din casa lor și să nu se poată apropia de ei. Când nu mai aveau mâncare, plecau să cerșească, intrau și în sate, dar trebuiau să o ceară de la distanță.\nMinunea care vine ca rod al ascultării§ Așadar, făcându-I-se milă de ei, Iisus nu întârzie răspunsul Său. Nu le cere credință, nu le pune nici o întrebare, nici o condiție, ci le spune: „Mergeți și arătați-vă preoților!” Îi trimite să se arate preoților, pentru că, în astfel de cazuri, potrivit Legii (cf. Leviticul 13-14), doar preotul urma să constate vindecarea și, ca urmare, să pronunțe reintegrarea în societate a celui ce fusese izolat.\nDesigur, ne întrebăm, ce sens va fi avut pentru cei zece leproși trimiterea lor spre preoți, de vreme ce aceștia urmau doar să constate îmbolnăvirea de lepră sau vindecarea de ea? Îmbolnăvirea a fost deja constatată, de-asta se găseau izolați, iar vindecarea nu exista. Trebuie să le fi dat mult de gândit cuvintele lui Iisus! Cu siguranță, în toată această ne-logică a trimiterii, ceea ce era de verificat era credința lor în cuvântul lui Iisus. Și ea a existat și i-a vindecat.\nAșadar, pe când ei mergeau pe cale, spre preoți, toți cei zece s-au vindecat. Alte detalii despre circumstanțele vindecării lor nu avem. Textul ne spune doar atât: „Că-n timp ce ei mergeau, s-au curățit”.\nUnul dintre ei, care era samarinean, ceea ce înseamnă că ceilalți nouă erau iudei, văzând că s-a vindecat, a socotit că cel dintâi lucru pe care ar trebui să-l facă ar fi acela de-a se întoarce și a-I mulțumi Binefăcătorului său. Și o face. Evanghelistul spune că, venind, „A căzut cu fața la picioarele lui Iisus și I-a mulțumit”. El a socotit că mai important era ce va spune Dumnezeu despre El decât ce va spune omul după vindecare. A socotit că ceea ce urma să spună preotul putea să mai întârzie, dar nu și ce va spune Dumnezeu despre el, după marea Sa milostivire arătată-i. Așadar, instanța supremă pentru cel vindecat a devenit Dumnezeu și nu omul.\nGestul lui nobil și-a primit răsplata. Iisus îi spune samarineanului recunoscător: „Scoală-te și du-te; credința ta te-a izbăvit”.\nCând mulțumești, devii cu adevărat nobil§ Minunea vindecării celor zece leproși nu pune probleme de interpretare. Relatarea e simplă. Unu din cei zece se arată recunoscător lui Iisus. Se întoarce și-I mulțumește. Ceilalți nouă au plecat, probabil, la casele lor. Bucuroși că s-au vindecat, au uitat de datoria recunoștinței. Nu s-au mai întors la Iisus. Nici nu știu dacă-i putem acuza prea tare. Bucuria întâlnirii cu cei dragi, a reintegrării în societate, a renașterii din nou la viață, a recăpătării demnității, a fost imensă, copleșind posibile datorii de moment. Dar nu știm nici dacă Iisus S-a supărat prea tare pe ei? El face doar o constatare: Dar cei nouă unde sunt? Oare nu zece s-au curățat? Atât ne spune evanghelistul.\nDesigur, constatarea lui Iisus conține și o nuanță de reproș, de mâhnire, transmițând, astfel, spre datoria arătării recunoștinței față de cel ce ți-a făcut un bine. Dar, dincolo de acest fapt, de ordin moral, Iisus voia să transmită și un alt mesaj: Mila lui Dumnezeu nu e circumscrisă la un singur popor. Ea îi cuprinde și pe cei de alte neamuri, și pe care iudeii îi disprețuiau. Samarineanul întors și căzut la picioarele lui Iisus, mulțumindu-I, reprezenta acolo toate neamurile, pe toți aceia pe care Dumnezeu îi va milui, indiferent de neam și de închinare, și care se vor întoarce spre El, recunoscându-L ca Dumnezeu Atotputernic și arătându-I că I-au înțeles mesajul. Iisus își universaliza, astfel, iubirea!\nDar cred că pe Iisus trebuie să-L vedem, aici, în pildă, mai degrabă mulțumit că i-a miluit pe toți, decât mâhnit, pentru că nu i-au arătat recunoștință! Dumnezeu nu e unul orgolios, care să caute, cu orice preț, recunoștință din orice manifestare a milei Sale spre noi. Totuși, din constatarea Lui trebuie să înțelegem mesajul: Nu-L uitați pe Cel ce vă miluiește și nici pe cei ce v-au făcut cândva un bine!\nNerecunoștința e blamată de toți și trebuie înfierată. Lipsa de recunoștință ne mâhnește pe fiecare-n parte. Dar, în afară de cea care Îl vizează pe Dumnezeu, și care e condamnabilă, cea îndreptată spre oameni este adesea discutabilă. Recunoștința poate, adesea, să lipsească nu neapărat pentru că cineva a uitat să o exprime, ci și pentru că mulți fac binele doar pentru a primi recunoștință și a se mândri, astfel, de multe ori, umilindu-i pe cei de la care o pretind. Și-atunci, din sentiment, recunoștința devine în sufletul celor umiliți de ajutor resentiment.\nOglindindu-ne în tabloul vindecării celor zece leproși, este evident faptul că ne vom situa de partea celui recunoscător și-i vom dezaproba pe cei nouă, lipsiți de recunoștință. Minunea ne oferă, însă, prilejul să ne întrebăm, dacă și în practică, în viața de zi cu zi, suntem lângă cel unul sau lângă cei nouă? În forul nostru interior, acolo unde se judecă drept, nefățarnic și nepărtinitor, să ne întrebăm, în care scenă din cele două ale tabloului ne găsim: în cea deasupra căreia scrie RECUNOȘTINȚĂ sau în cea care are ca titlu NERECUNOȘTINȚĂ? Vă las să vă răspundeți fiecare și, în același timp, să-mi răspund și eu.\nDacă n-am mulțumit până acum lui Dumnezeu, să o facem! Am primit toți multe de la El. Să nu uităm aceasta! Și mulți dintre noi, când L-am rugat pe Dumnezeu să ne împlinească o cerere, am făcut chiar și promisiuni pe care, poate, am uitat să le mai împlinim, după ce rugămintea ne-a fost ascultată. Să ne aducem aminte și de acelea!\nDumnezeu nu are nevoie de recunoștința noastră§ Nu vrea pentru El mulțumirea. O vrea doar ca să constate că în noi s-a schimbat ceva și că bunăvoința Lui, pe care am primit-o, ne-a făcut mai buni, mai milostivi, mai înțelegători, mai conștienți de insuficiența noastră și de dependența noastră de cer.\nDacă am uitat de binefăcătorii noștri, să-i căutam și să le arătăm recunoștință: părinților, dascălilor, oamenilor cu inimă bună, tuturor acelora care, cândva, au avut o vorbă bună pentru noi sau o mână întinsă spre ajutor. Dacă mai trăiesc, să le spunem: Mulțumesc! Iar dacă sunt sub glie, să le punem la mormânt o floare și, cu o lumânare în mână, să le zicem și lor același cuvânt: Mulțumesc!\nAdesea se spune că recunoștința e o floare rară. Să fie oare așa? Un cunoscut scriitor, din secolul trecut, a imaginat o parabolă, pe această temă: Se spune că Dumnezeu a oferit odată un banchet tuturor virtuților. Și s-au adunat toate: sinceritatea, bunătatea, dreptatea, mila, buna-cuviință, modestia, speranța, dragostea etc. Toate, bucuroase că s-au întâlnit, stăteau de vorbă una cu alta. Se cunoșteau. Două însă, deși stăteau alături, nu vorbeau între ele. Erau „facerea de bine” și „recunoștința”. Și Dumnezeu, observând aceasta, le-a întrebat: Voi de ce nu vă vorbiți? De ce tăceți? Și ele au răspuns: Nu ne cunoaștem! Nu ne-am întâlnit niciodată! Parabola are un mesaj, are un tâlc. L-am înțeles?\nCa actualizare a mesajului Evangheliei aș dori să mă mai opresc doar la o singură idee: Leproșii L-au ascultat, fără să înțeleagă prea mult din ceea ce se întâmplă cu ei.\nIisus le-a dat o poruncă. Și ei au crezut în cuvântul Lui și, ca atare, l-au ascultat și l-au împlinit. N-au pus întrebări, încercând să înțeleagă de ce Iisus procedează astfel. Era treaba lui Dumnezeu și El știe ce face.\nE foarte important și pentru noi să ascultăm ceea ce Iisus ne spune, împlinind cuvântul Lui și atunci când nu înțelegem ce se întâmplă cu noi. Să ne zicem: Dacă El știe ce face, atunci este de-ajuns. Pentru că El știe bine totul!\n","date":"18 ianuarie 2026","img":"/cuvant-duhovnicesc/intre-recunostinta-si-nerecunostinta-sentinta-sau-constatare/featured.jpg","lang":"ro","langName":"Română","largeImg":"/cuvant-duhovnicesc/intre-recunostinta-si-nerecunostinta-sentinta-sau-constatare/featured_hu_575b967bbc5cdd10.jpg","month":[{"title":"2026-01","url":"/month/2026-01/"}],"permalink":"/cuvant-duhovnicesc/intre-recunostinta-si-nerecunostinta-sentinta-sau-constatare/","series":[],"smallImg":"/cuvant-duhovnicesc/intre-recunostinta-si-nerecunostinta-sentinta-sau-constatare/featured_hu_596d266d4b0114c3.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 29-a După Rusalii","url":"/tags/duminica-a-29-a-dup%C4%83-rusalii/"},{"title":"Vindecarea Celor Zece Leproși","url":"/tags/vindecarea-celor-zece-lepro%C8%99i/"}],"timestamp":1768694400,"title":"Între recunoștință și nerecunoștință: sentință sau constatare?","year":[{"title":"2026","url":"/year/2026/"}]},{"authors":[{"title":"","url":"/authors/pr--silviu-anton-lupu/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica după Botezul Domnului (Începutul propovăduirii Domnului)\n„În vremea aceea, auzind că Ioan a fost întemnițat, Iisus a plecat în Galileea. Și, părăsind Nazaretul, a venit să locuiască în Capernaum, lângă mare, în hotarele lui Zabulon și Neftali, ca să se împlinească ceea ce s-a zis prin Isaia prorocul, care zice: „Pământul lui Zabulon și pământul lui Neftali spre mare, dincolo de Iordan, Galileea neamurilor; poporul care stătea în întuneric a văzut lumină mare și celor ce ședeau în latura și în umbra morții lumină le-a răsărit”. De atunci a început Iisus să propovăduiască și să spună: „Pocăiți-vă, că s-a apropiat Împărăția cerurilor”.” (Matei 4, 12-17)\nNe aflăm, în aceste zile, în siajul luminos al praznicului Botezului Domnului, în care Biserica tresaltă în cântări de mulțumire pentru toate darurile și bucuriile duhovnicești pe care Domnul ni le-a împărtășit. Așezăm, iar și iar, înaintea minții noastre, faptul că Mântuitorul Iisus Hristos S-a plecat sub mâna Botezătorului, creștetul Său fiind atins de apa Iordanului care s-a curățat și sfințit prin atingerea de El - tot astfel, în ziua Bobotezei, apa se sfințește prin atingerea mâinii preotului ce o binecuvântează în numele lui Hristos, Arhiereului Celui Mare (cf. Evrei 4, 14), săvârșitorul Tainelor Bisericii. El este Cel care „S-a pogorât în părțile cele mai de jos ale pământului și (…) S-a suit mai presus de toate cerurile, ca pe toate să le umple” (Efeseni 4, 9-10), așa cum spune textul din pericopa Apostolului citit astăzi. Hristos Domnul Se pleacă, Se smerește, ca pe noi să ne ridice din căderea păcatului nostru, prin cei rânduiți să ne ridice și să ne aducă înaintea lui Dumnezeu, fie „apostoli, proroci, evangheliști, păstori sau învățători” (cf. Efeseni 4, 12). Cei dintâi lucrează prin povața cuvântului scripturistic și patristic și prin mijlocirea înaintea lui Dumnezeu față de toți cei care le cer ajutorul prin rugăciune, iar ceilalți, păstorii și învățătorii Bisericii, continuă această lucrare a Domnului în zilele noastre: „Prin gurile lor, spune Sfântul Teofan Zăvorâtul, El Însuși grăiește povața trebuincioasă fiecăruia, atâta vreme cât oamenii vin la ei cu credință și se întorc spre Domnul cu rugăciune” (Sfântul Teofan Zăvorâtul, Tâlcuiri din Sfânta Scriptură pentru fiecare zi din an, trad. rom. Alexandru și Xenia Tănăsescu-Vlas, București, Editura Sophia, 2011, p. 16).\nEste o perioadă în care ne îndulcim prin gustarea Aghesmei Mari, o apă de o mare încărcătură sfințitoare, având în ea puterea Duhului Sfânt. Aceasta dăruiește luminare minții, însănătoșire trupului și alungă toate puterile potrivnice, adică duhurile care caută să se înstăpânească în mintea și trupul nostru, robindu-le și născând în ele fapte și gânduri rele prin împreună-lucrarea voinței noastre. Facem astfel o infuzie cu sănătate pentru suflet și trup, care alungă boala păcatului și ne întărește voința pentru a ne împotrivi sugestiilor rele care ne vin de la diavolul. Sufletul și trupul ne sunt hrănite prin aceasta, făcându-le să crească, să înflorească și să răspândească și „mireasma vieții” (cf. II Corinteni 2, 16), care izvorăște din cunoașterea lui Hristos și a Dumnezeului Cel Adevărat. Acum Biserica ne dăruiește această cunoaștere și ne face să ne încredințăm de ea prin experierea minunii nestricăciunii apei sfințite în sine, dar și prin efectele ei asupra noastră, a celor ce o consumăm. De aceea, ascultând cuvântul Apostolului, „să ne apropiem, deci, cu încredere, de tronul harului, ca să luăm milă și să aflăm har, spre ajutor la timp potrivit” (Evrei 4, 16).\nMiezul propovăduirii inițiale a Mântuitorului Hristos este pocăința§ Textul evanghelic al zilei, de la Matei, capitolul 4, versetele de la 12 la 17, cu caracter narativ pronunțat, are ca punct focal cuvântul Mântuitorului Hristos: „Pocăiți-vă, că s-a apropiat Împărăția cerurilor!”, reprezentând începutul activității Sale de propovăduire, care coincide și cu mesajul central al predicii Sfântului Ioan Botezătorul, dar și al Apostolilor după Pogorârea Duhului Sfânt. Mântuitorul susține necesitatea pocăinței printr-un verb imperativ și prin ideea proximității și iminenței „Împărăției cerurilor”. O proximitate în timp și spațiu: El Însuși este Cel Care Se apropie cu suveranitatea Sa cerească, fiind „Fiul Împăratului Celui Mare”; pe de altă parte, inaugurează un alt timp, al Împărăției lui Dumnezeu, al unei schimbări spirituale în istoria umanității căreia, pocăindu-se, i se deschid ușile tărâmului vieții veșnice alături de Creator. La momentul istoric inaugurat de Mântuitorul nu te poți adecva și nu îl poți înțelege decât prin pocăință; de El nu te poți apropia și nu Îl poți înțelege decât prin pocăință. Cei care au urmat această cale au devenit creștini, iar ceilalți au devenit prigonitorii lui Hristos și ai Bisericii.\nValențele profetice ale venirii Mântuitorului în Galileea§ Evanghelistul Matei descrie plecarea Mântuitorului din Nazaretul Iudeei pentru a se muta în Capernaumul Galileei, în ținuturile lui Zabulon și Neftali (Neftali și Zabulon au fost doi dintre cei 12 fii ai Patriarhului Iacov (cf. Facerea cap. 30). Toți aceștia au primit în stăpânire pentru ei și urmașii lor anumite teritorii; astfel, ținutul lui Neftali este Galileea de Nord, iar ținutul Zabulon este ținutul Galileei de Sud), ca urmare a întemnițării Sfântului Ioan Botezătorul de către Irod Antipa, evitând pericolul valului reacționar față de toți cei care au avut legătură cu Sfântul Ioan. Rațiunile acestei schimbări sunt multiple, evanghelistul susținând că astfel se împlinesc cuvintele profetului Isaia (din cartea profeției sale, Isaia 8, 23 și 9, 1), referitoare la activitatea mesianică în acele ținuturi. Sfântul Teofilact al Bulgariei ne tâlcuiește: „Iisus pleacă, pentru ca să ne învețe și pe noi să nu ne aruncăm singuri în primejdii. Și se duce în «Galileea», care înseamnă «prăvălită jos», pentru că neamurile erau prăvălite și se tăvăleau în păcate. Și locuiește în «Capernaum», care se tâlcuiește «casă a mângâierii», căci pentru aceasta S-a pogorât Domnul Hristos din Ceruri: ca să facă toate neamurile casă a Mângâietorului. «Zabulon» se tâlcuiește «vânare de noapte», iar «Neftali», «lărgime» (Se pare că locuitorii din aceste ținuturi au fost primii care au fost duși în robia babilonică și Mântuitorul a venit aici pentru a-i elibera pe ei, mai întâi, din robia păcatului: «Acolo unde a început prigoana a voit Domnul să dea mai întâi mângâiere», cf. Wilhelm Tauwinkl, Sfânta Evanghelie după Matei: Note și comentarii, pp. 343-389). Deci, neamurile viețuiau întru întuneric și lărgime, pentru că nu pe calea cea strâmtă călătoreau, ci pe cea largă, care duce la pierzare (Matei 7, 13)” (cf. Sfântul Teofilact, Arhiepiscopul Bulgariei, Tâlcuirea Sfintei Evanghelii de la Matei, București, Editura Sophia, 2007, p. 174).\nProfeția lui Isaia are aplicabilitate istorică, referindu-se la destinatarii predicii Mântuitorului, dar ea se referă și la fiecare dintre noi, care, prin păcat, ne îndepărtăm de Împărăția lui Dumnezeu: „«Lumină mare» este Evanghelia, căci Legea (Vechiului Testament, n. n.) lumină era și ea, dar mică” (Ibidem, p. 174), de fapt, El Însuși este Lumina cea Mare, fără de început (cf. Tâlcuirea Evangheliilor și Cazanii la toate Duminicile, București, Editura Institutului Biblic și de Misiune Ortodoxă, 2014, p. 705), singurul Dumnezeu Adevărat, iar „«umbra morții» este păcatul, deoarece este asemănare și umbrită însemnare a morții. Căci precum moartea stăpânește trupul, așa și păcatul stăpânește și omoară sufletul” (Sfântul Teofilact, Arhiepiscopul Bulgariei, op. cit., p. 174). Sfântul Ioan Gură de Aur subliniază și el că „omenirea, înainte de venirea lui Hristos, era cu totul decăzută; nu mergea în întuneric, ci zăcea în întuneric, semn că nici nu mai nădăjduia să scape de întuneric”. De aceea, lor „le-a răsărit lumina”, adică „pe neașteptate li S-a arătat Hristos și i-a luminat, deși ei nici nu nădăjduiau și nici nu așteptau pe Izbăvitorul și Mântuitorul lumii”.\nPocăința ne apropie de Dumnezeu și de Împărăția Sa§ Misiunea Mântuitorului este aceea de a ne căuta și de a chema pe fiecare dintre noi, oamenii, la o conversie a întregii vieți, la o stare de pocăință pe care evanghelistul o va detalia în capitolul 5 al Evangheliei sale, cuprinzând predica de pe munte. Adică ne cheamă la pocăința plină de roadele celor nouă Fericiri, plină de smerenie a minții și voinței supuse lui Dumnezeu, pocăință a plânsului pentru păcatele proprii și a îndurerării față de greșelile aproapelui, a nerăutății cultivând blândețea iertătoare față de toți și toate, a flămânzirii și însetării după dreptatea lui Dumnezeu înstăpânită peste propriul suflet și peste întreaga lume, a inimii milostive, a inimii curățite prin har și rugăciune, a sufletului iubitor și împlinitor al păcii în lăuntrul și în afara sa; a pocăinței care întărește sufletul în fața prigoanei, cu tot iureșul arsenalului ei de invective și tortură nedreaptă căutând să Îl smulgă pe Hristos din sufletul credinciosului.\nSfântul Teofilact arată că, atunci când face fapte bune, omul se aseamănă cu îngerii și va avea înlăuntrul său „Împărăția cerurilor” dacă va viețui îngerește (Sfântul Teofilact, Arhiepiscopul Bulgariei, op. cit., pp. 173-174). Pocăința ne scoate din cotloanele întunecate ale indiferenței care îndepărtează de Dumnezeu și ne pune în slujba „potrivnicului” mântuirii noastre. Cel rău ne învață atitudinea răzvrătirii împotriva lui Dumnezeu; el se împotrivește realizării planului lui Dumnezeu în viața noastră, ce se împlinește prin adeziunea liberă a persoanei. Starea de pocăință reprezintă o invitație plenară pe care o adresăm lui Dumnezeu de a veni în orizontul existenței noastre, ca să o guverneze și să o lumineze părintește, conducând-o spre „patria cea cerească” (cf. Efeseni 2, 19).\nSfântul Cuvios Teodosie, dascăl al pocăinței§ Prăznuim în această zi și un mare sfânt al Bisericii, pe Sfântul Cuvios Teodosie († 529), începătorul vieții călugărești de obște din Palestina. Acesta a întemeiat o însemnată comunitate monastică în preajma Betleemului și a avut ucenici în toată Țara Sfântă. El își îndemna ucenicii la o perpetuă atenție asupra vieții duhovnicești, modelând-o, cu multă sârguință, prin pocăință: „Rogu-mă vouă, fraților, zicea el, pentru dragostea Domnului nostru Iisus Hristos, Care S-a dat pe Sine pentru păcatele noastre, să ne îngrijim de sufletele noastre, să ne întristăm pentru deșertăciunea acestei vieți trecătoare, să ne îndreptăm spre cele viitoare, în mărirea lui Dumnezeu și a Fiului Său; să nu petrecem în lenevire și slăbănogire, trecându-ne vremea de astăzi în trândăvie și amânând începerea lucrului celui bun până mâine, ca nu cumva să fim aflați fără fapte bune, de către Cel Care cere sufletele noastre și ne vom lipsi din cămara cea de bucurie; atunci în deșert vom plânge pentru vremea vieții cea trecută rău, tânguindu-ne, când nici un folos nu va fi celor ce se căiesc. Acum este vremea bine primită; acum este ziua mântuirii, acesta este veacul pocăinței, iar cel viitor al răsplătirii. Acesta este al lucrării, iar acela al răsplătirii. Acesta este al răbdării, iar acela al mângâierii” (Viețile Sfinților pe luna Ianuarie, Editura Mănăstirii Sihăstria, 2012, p. 102).\nPilda duminicii de astăzi este aceea că noi primim, prin cei rânduiți, aceeași învățătură, aceeași hrană și băutură duhovnicească precum au propovăduit și împărțit oamenilor Sfântul Ioan Botezătorul, Mântuitorul nostru Iisus Hristos și Sfinții Apostoli, aceea că suntem chemați spre Împărăția cerurilor și că pe ea o putem simți încă de aici, atunci când ne împărtășim de harul lui Dumnezeu. Pentru aceasta, trebuie să Îl slăvim pe Domnul nostru, având „inimă înfrântă și smerită”, nu doar o căință teoretică și declarativă, ci una care să cuprindă întreaga noastră ființă și care ne va aduce har și darul Împărăției Tatălui și Fiului și Sfântului Duh.\nPr. Lupu Silviu-Anton, Parohia „Sfinții Apostoli Petru și Pavel\u0026quot;, Vaslui\n","date":"11 ianuarie 2026","img":"/cuvant-duhovnicesc/biserica-il-slaveste-pe-dumnezeu-pentru-darurile-oferite-la-praznicul-bobotezei/featured.jpg","lang":"ro","langName":"Română","largeImg":"/cuvant-duhovnicesc/biserica-il-slaveste-pe-dumnezeu-pentru-darurile-oferite-la-praznicul-bobotezei/featured_hu_470a14739c218b2e.jpg","month":[{"title":"2026-01","url":"/month/2026-01/"}],"permalink":"/cuvant-duhovnicesc/biserica-il-slaveste-pe-dumnezeu-pentru-darurile-oferite-la-praznicul-bobotezei/","series":[],"smallImg":"/cuvant-duhovnicesc/biserica-il-slaveste-pe-dumnezeu-pentru-darurile-oferite-la-praznicul-bobotezei/featured_hu_800a34562098a4cb.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica După Botezul Domnului","url":"/tags/duminica-dup%C4%83-botezul-domnului/"},{"title":"Începutul Propovăduirii Domnului","url":"/tags/%C3%AEnceputul-propov%C4%83duirii-domnului/"}],"timestamp":1768089600,"title":"Biserica Îl slăvește pe Dumnezeu pentru darurile oferite la praznicul Bobotezei","year":[{"title":"2026","url":"/year/2026/"}]},{"authors":[{"title":"","url":"/authors/pr--prof--dr--stelian-tofana/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica dinaintea Botezului Domnului\n„Începutul Evangheliei lui Iisus Hristos, Fiul lui Dumnezeu, precum este scris de proroci: „Iată, Eu trimit pe îngerul Meu înaintea feței Tale, care va pregăti calea Ta. Glasul celui ce strigă în pustie: Gătiți calea Domnului, drepte faceți cărările Lui! Ioan boteza în pustie, propovăduind botezul pocăinței spre iertarea păcatelor. Și ieșeau la el tot ținutul Iudeei și toți cei din Ierusalim și se botezau de către el în râul Iordan, mărturisindu-și păcatele. Iar Ioan era îmbrăcat în haină de păr de cămilă, avea cingătoare de piele împrejurul mijlocului și mânca lăcuste și miere sălbatică. Și propovăduia, zicând: Vine în urma mea Cel ce este mai puternic decât mine, Căruia nu sunt vrednic, plecându-mă, să-I dezleg cureaua încălțămintelor. Eu v-am botezat pe voi cu apă, El însă vă va boteza cu Duh Sfânt.” (Marcu 1, 1-8)\nEvanghelia Duminicii dinaintea Botezului Domnului, luată din Evanghelia după Marcu (1, 1-8), cuprinde o sinteză a ceea ce a reprezentat activitatea Sfântului Ioan Botezătorul și misiunea lui de Înaintemergător și pregătitor al venirii lui Iisus.\nSă ne oprim, acum, cu reflecția doar asupra unei sentințe din predica Sfântului Ioan Botezătorul, care a constituit și esența propovăduirii sale, dar pe care Evanghelia acestei duminici nu o amintește direct: „Pocăiți-vă că s-a apropiat Împărăția cerurilor!” (Matei 3, 2).\nPrin sentința sau imperativul „Pocăiți-vă!” nu trebuie, nici într-un caz, să înțelegem ceea ce se predică astăzi de către unii creștini, aparținători altor culte, și anume că trebuie să părăsim credința pe care o avem și să îmbrățișăm o altă credință, să părăsim Biserica în care am fost botezați și să ne re-botezăm, ca apoi să ne numim „pocăiți”. Nici într-un caz nu poate fi vorba despre așa ceva în cuvintele Botezătorului Domnului! Asupra acestui lucru aș dori să insist puțin.\nMai întâi: ce a înțeles Sfântul Ioan Botezătorul prin această sentință pe care a rostit-o și care a constituit esența predicii lui? A înțeles schimbarea mentalității, schimbarea gândirii, schimbarea modului de a te raporta la trei lucruri: la tine însuți, la Dumnezeu și la cel de lângă tine. Aceasta a înțeles Sfântul Ioan Botezătorul când îndemna poporul la pocăință prin cuvintele: „Pocăiți-vă că s-a apropiat Împărăția cerurilor!” (Matei 3, 2). Și el explică acest fapt.\nPocăința înseamnă înnoirea vieții§ În Evanghelia după Luca, în capitolul 3, 10-18, este consemnată întâlnirea dintre Ioan Botezătorul, în pustia în care el predica, cu câteva categorii sociale ale vremii sale. Impresionată de predica lui și răscolită de mustrările lui aspre, mulțimea de oameni îl întreabă pe profet: Așadar, ce să facem? (Luca 3, 10). Întrebarea viza o concluzie la tot ceea ce Ioan rostea.\nToți au înțeles, în urma predicii lui Ioan, că trebuie să facă ceva, că trebuie să schimbe ceva în viața lor. Și ca răspuns la întrebarea și la frământările lor, Ioan spunea mulțimii: „Cel ce are două haine să dea celui ce nu are și cel ce are bucate să facă asemenea” (Luca 3, 11). Era foarte simplu de înțeles: prorocul n-a spus că acela care are două haine a greșit; n-a spus că acela ce avea de mâncare mai mult decât celălalt de lângă el a greșit cumva. Nu! Ci a spus doar atât: Nu e rău că aveți două haine, nu e rău că aveți hrană, și unii poate chiar mai multă. Poate fi acesta un semn că Dumnezeu v-a binecuvântat casa și viața. Dar nu e bine ca voi să aveți mai mult, iar alții nimic. Nu mai trăiți așa! Nu mai trăiți cu surplus de hrană și de îmbrăcăminte, în timp ce alții sunt goi și flămânzi. Ia o haină din cele două și dă-o celui care nu are. Schimbă-ți modul de a te raporta la cel nevoiaș! Îmbracă-l și pe el și-l hrănește din ceea ce tu ai și ți-a dat Dumnezeu. Raportează-te valoric altfel la el decât ai făcut până acum! Era simplu, logic și ușor de înțeles de către oricine.\nAu venit și vameșii, acei preceptori care adunau dările pentru stăpânire, care taxau traficul de mărfuri. Oameni bogați, dar și foarte nedrepți! Și aceștia au simțit, în urma predicii lui Ioan, că trebuie să schimbe ceva în viața lor, în mentalitatea lor. Și vin la Ioan și-l întreabă: „Învățătorule, noi ce să facem?” (Luca 3, 12). Și el le răspunde: „Să nu cereți mai mult decât este rânduit” (Luca 3, 13). Cu alte cuvinte, să nu înșelați pe nimeni, să nu fiți nedrepți față de nimeni și atunci și meseria voastră are un rost și chiar e nevoie de ea în societate. Dar schimbați-vă, înnoind modul vostru de gândire.\nAu venit și ostașii, și se pare că nu doar dintre iudei, ci chiar păgâni, probabil dintre romani. Și ei au înțeles din predica lui Ioan că trebuie să schimbe ceva în modul lor de-a viețui. Și l-au întrebat și ei: „Dar noi ce trebuie să facem?” Cu alte cuvinte, noi mai avem un rost să existăm? El le-a răspuns: „Să nu asupriți pe nimeni, să nu învinuiți pe nedrept și să fiți mulțumiți cu solda voastră” (Luca 3, 14). Iată, așadar, ce a înțeles Sfântul Ioan Botezătorul prin „pocăiți-vă”: Schimbați-vă viața, mentalitatea, înnoiți modul de gândire, modul de raportare la semeni, modul de a fi, de a cugeta, de a exista. Schimbați-le radical pe toate acestea. Asta a spus Înaintemergătorul Domnului lumii de atunci, celei de azi și celei ce va veni după noi, prin imperativul „Pocăiți-vă!”.\nCuvinte care au schimbat lumea§ Această sentință, „Pocăiți-vă!”, înțeleasă în acest mod, a reușit să desființeze o întreagă orânduire socială, și anume sclavagismul. N-a fost nevoie de arme, de bombe, de strategii sofisticate de luptă ca să dispară o orânduire din istorie. A fost nevoie doar de o altă gândire a omului, de o altă raportare a omului la el însuși, la semenul său și la Dumnezeu.\nȘi aș dori să exemplific acest lucru. Există 25 de versete, în Biblie, în Noul Testament, care au revoluționat o lume întreagă, schimbându-i din temelii filosofia cu privire la om și la valoarea lui. Este vorba despre Biletul sau Scrisoarea Sfântului Pavel pe care a trimis-o lui Filimon și care a rămas în Canonul Noului Testament sub denumirea de Epistola Sfântului Apostol Pavel către Filimon. Dar, în fond, nu este o epistolă. Este un scurt bilet pe care Apostolul îl trimite lui Filimon, din prima sa captivitate la Roma, anii 61-63 d.Hr. Despre ce este vorba?\nÎn Hristos nu mai este rob sau liber, ci toți sunt una§ Sfântul Pavel ajunge în a doua călătorie misionară și în ținutul Frigiei, o provincie romană, situată undeva în centrul Asiei Mici, având capitala în cetatea Colose. Aici poposește în casa unui om înstărit, pe nume Filimon. Acesta avea și sclavi. Nu știm dacă avea mai mulți sau numai unul. Pe unul îl știm și vom vedea despre cine este vorba. Se pare că în casa acestui Filimon, Apostolul va fi fost slujit și de către un sclav, pe nume Onisim. Sau, poate, doar l-a cunoscut aici? Nu știm exact.\nDacă nu-l va fi slujit direct pe Apostol, cu siguranță îl va fi auzit vorbind. Teme precum: demnitatea umană, valoarea om, va fi dezbătut Apostolul Pavel, cu siguranță, în casa lui Filimon, locul de adunare cultică a creștinilor din cetate. Va fi spus, cu siguranță, între multe altele, și că prin Întruparea lui Iisus omul a devenit el însuși fiul lui Dumnezeu și, astfel, egal cu cel de lângă el. Și poate sclavii, care au auzit, se vor fi întrebat: Și dacă eu sunt copilul lui Dumnezeu și stăpânul meu este tot copilul lui Dumnezeu, ca și mine, având același Tată Ceresc, de ce oare, atunci, eu nu sunt egalul lui? De ce mă exploatează? De ce mă vinde când dorește? De ce poate să mă omoare când greșesc, fără să mă pot apăra sau să fiu chiar iertat? Și multe altele de acest fel!\nÎntr-o zi, Onisim se hotărăște să fugă din casa stăpânului său și ajunge la Roma. Și-a riscat viața, pentru că sclavii erau însemnați la lobul urechii și ușor puteau fi identificați ca sclavi fugari. Pentru aceștia pedeapsa era capitală.\nLa Roma, Onisim îl găsește pe Apostolul Pavel închis. Aici Sfântul Pavel îl botează. Apoi, în grabă, scrie un bilet pentru Filimon și îl trimite pe Onisim înapoi la stăpânul său cu această scrisoare. Se pare că Apostolul Pavel nu s-a temut de reacția lui Filimon față de sclavul lui fugar. Nu știm, într-adevăr, cum a reacționat Filimon când l-a revăzut pe Onisim.\nDar iată ce-i scrie Sfântul Pavel lui Filimon: „Te rog, pe tine, pentru copilul meu, pe care l-am născut în lanțuri, pentru Onisim, cel care altădată îți era nefolositor, dar care acum e folositor, și ție, și mie” (Filimon v. 10). Pe acesta, Apostolul Pavel îl renăscuse în închisoare, prin botez, la o nouă viață. Acesta e motivul pentru care îl numește „copilul meu”. În versetul 12 îl numește chiar „inima mea”. Și continuă Apostolul: „Pe acesta ți l-am trimis înapoi, însuși pe el, adică inima mea… dar nu ca un rob, ci mai mult decât un rob: frate iubit… Așadar, dacă mă ai pe mine părtaș, primește-l pe el ca și cum aș fi eu” (Filimon vv. 12, 16-17). Imaginați-vă că n-a fost deloc simplu pentru Filimon să citească aceste cuvinte! De fapt, Sfântul Pavel îi spunea lui Filimon că nu mai are în fața lui, de-acum, pe sclavul său Onisim, de a cărui viață putea să dispună cum voia, ci că îl are în față acum pe „fratele” său și pe „copilul” Apostolului.\nSă încercăm să ne transpunem în situația lui Filimon. Cum l-a privit el, oare, pe Onisim în acele momente, când acesta i-a înmânat biletul și Filimon i-a citit conținutul? Nu știm! Probabil că îi va fi chemat și pe Apfia, soția lui, și pe Arhip, copilul lui, și le va fi spus: Uitați-vă pe cine aveți în față acum: pe „fratele” vostru! Și poate copilul îi va fi zis: Cum, tată, acesta nu e fratele meu! Acesta e un sclav fugit! Omoară-l! Și Filimon le va fi spus: El este, de acum, „fratele” meu și al vostru, și încă unul și „preaiubit”. Așa ne scrie Apostolul din închisoare, din Roma. Citiți-i cuvintele!\nNu știm ce s-a întâmplat mai departe, dar credem că Onisim nu a mai plecat din casa stăpânului său, iar ceilalți sclavi au devenit și ei alți oameni. Din cei care-și urau stăpânul, din cei care căutau ca, în orice prilej ivit, să-l omoare, din cei care nu aveau în mintea lor decât fuga și eliberarea, au devenit oameni liberi, frați cu stăpânii lor, iubindu-i și fiindu-le devotați. Și, astfel, s-a schimbat o lume!\nȘtiți cum s-a schimbat? Prin schimbarea mentalității omului și a înțelegerii valorii lui. Nu s-a întâmplat nimic mai mult!\nNe putem imagina că atunci când vor fi văzut alți stăpâni de sclavi, colegi cu cel din Colose, cât de uman se comportă sclavii lui Filimon, cum își iubesc stăpânul, cum toți lucrează conștiincios pe domeniile lui, îl vor fi întrebat pe Filimon ce a făcut cu oamenii aceștia. Și Filimon le va fi zis: N-am făcut nimic deosebit. Îi tratez ca pe niște frați, pentru că așa mi-a spus Apostolul Pavel, că aceștia sunt frații noștri.\nȘi, astfel, diferența dintre sclavii lui Filimon și sclavii celorlalți stăpâni a devenit una evidentă. Și, în acest mod, încet, încet, prin încreștinare, și alții vor fi considerat pe sclavii lor „frați” și egali cu ei, ca împreună copii ai lui Dumnezeu. Este exact ceea ce Sfântul Pavel le scria colosenilor, sfătuindu-i cum să se comporte stăpânii de sclavi cu sclavii lor și invers: „Robilor, întru toate ascultați-i pe stăpânii voștri cei după trup, nu cu slujire doar de ochii lumii, cu gândul de a plăcea oamenilor, ci întru curăția inimii, temându-vă de Domnul; orice ați face, lucrați din toată inima, ca pentru Domnul și nu ca pentru oameni, știind că de la Domnul veți primi răsplata moștenirii… căci cel ce face nedreptate își va primi nedreptatea; și părtinire nu poate fi. Stăpânilor, dați-le robilor voștri ce este drept și potrivit, știind că și voi aveți Stăpân în ceruri” (Coloseni 3, 22-25; 4, 1).\nIată cum a fost schimbată o orânduire a lumii! Așa s-a impus creștinismul, printr-o nouă gândire, printr-o schimbare a mentalității și a modului de a te raporta la viață, la omul de lângă tine și la tine însuți. Aceasta a fost pocăința pe care o predica Sfântul Ioan Botezătorul și, deloc întâmplător, cu acest cuvânt Și-a început propovăduirea și Mântuitorul Hristos.\nCând astfel va fi înțeleasă pocăința, nu se vor schimba apartenențe confesionale, ci destine umane, nedreptăți sociale, orânduiri în derivă!\nPăcatele, compromisurile, ambiguitatea slăbesc forța creștinismului§ Aș dori să închei punând o întrebare deloc metaforică: cât este Sfântul Ioan Botezătorul de actual azi? Creștinismul pe care azi îl trăim este un creștinism cu putere de a schimba lumea din jur, astfel încât să-l determine pe om să devină altul, cu o altă gândire și mentalitate, așa cum a făcut Ioan Botezătorul, reușind să convingă lumea de atunci că trebuie să se schimbe? Este atât de puternic creștinismul de astăzi? Eu spun că nu! De aceea Sfântul Ioan Botezătorul este atât de actual pentru noi toți, cei de azi.\nNu este suficient că venim la biserică și ascultăm un cuvânt de învățătură. Spun unii, astăzi, că avem un creștinism puternic, pentru că bisericile noastre sunt pline. Așa este! Sunt pline, arhipline chiar. Dar să nu uităm că și tribunalele sunt tot arhipline. Este un paradox teribil. Bisericile sunt pline, dar sunt și tribunalele pline. Cu cine? Cu creștinii din biserici. Mâine se judecă acolo frați cu frați, părinți cu copii, vecini cu vecini, prieteni cu prieteni. Astăzi sunt în biserică și mâine își aruncă cele mai urâte invective. Un paradox! Acesta nu e un creștinism cu putere din interior, care să schimbe o lume întreagă.\nNu este suficient dacă tu, medic, inginer, profesor, muncitor, care ai fost astăzi în biserică, mâine în cabinet sau în sala de curs, în fabrică, sau oriunde te-ai găsi, nu spui mai departe ceea ce ai auzit azi în biserică. Este nevoie să traducem în faptă și atitudine, mâine, ceea ce auzim azi.\nUn scriitor latino-american, Dinesh DâSouza, într-o carte a sa avea să spună că pericolul creștinismului de a fi înghițit de alte ideologii constă în el însuși, în interiorul lui, și nu în afara lui. Nimic mai adevărat decât acest lucru!\nDacă noi, cei de aici, din Biserică, uităm ce înseamnă sarcina noastră față de cei de lângă noi și nu părăsim nedreptățile, păcatele mari, compromisul, atitudinile ambigue, creștinismul va începe, exact de aici, din interior, să se clatine. Trebuie să fim foarte atenți la acest lucru, la forța pe care o avem fiecare dintre noi de a schimba, mai întâi, lumea din noi, și-apoi pe cea din afară.\nSă nu așteptăm ca lumea de astăzi să fie schimbată doar de pe amvon. De aici pornește învățătura, care poate schimba lumea și mentalitățile din ea, dar forța ei, mai departe, se găsește în fapta noastră, a preoților, și-n atitudinea dumneavoastră, a creștinilor. Luați aceste învățături și le duceți mai departe, spunându-le și altora, însă nu numai cu cuvântul, ci, în primul rând, cu fapta.\nDacă astfel vom înțelege mesajul predicii Sfântului Ioan Botezătorul, poate că lumea în care trăim azi va arăta mâine altfel!\n","date":"4 ianuarie 2026","img":"/cuvant-duhovnicesc/pocaiti-va-o-sentinta-gresit-inteleasa/featured.jpg","lang":"ro","langName":"Română","largeImg":"/cuvant-duhovnicesc/pocaiti-va-o-sentinta-gresit-inteleasa/featured_hu_90f53878de9f44ad.jpg","month":[{"title":"2026-01","url":"/month/2026-01/"}],"permalink":"/cuvant-duhovnicesc/pocaiti-va-o-sentinta-gresit-inteleasa/","series":[],"smallImg":"/cuvant-duhovnicesc/pocaiti-va-o-sentinta-gresit-inteleasa/featured_hu_cf025c9435603dc4.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica Dinaintea Botezului Domnului","url":"/tags/duminica-dinaintea-botezului-domnului/"}],"timestamp":1767484800,"title":"Pocăiți-vă! O sentință greșit înțeleasă?","year":[{"title":"2026","url":"/year/2026/"}]},{"authors":[{"title":"","url":"/authors/patriarhul-daniel/"}],"categories":[],"content":"Pastorală de Crăciun\n„Cerul și pământul astăzi, după proroci, să se veselească; îngerii cu oamenii duhovnicește să prăznuiască: Dumnezeu în trup S-a arătat celor ce ședeau în întuneric și în umbră, născându-Se din Fecioara […]”1\nPreacuvioși și Preacucernici Părinți,\nIubiți frați și surori în Domnul,\nScopul Întrupării Fiului lui Dumnezeu de la Duhul Sfânt și din Fecioara Maria și al Nașterii Sale ca om în Betleem este mântuirea omenirii de păcat și de moarte, adică dobândirea vieții veșnice.\nPrin păcatul neascultării de Dumnezeu, omul s-a despărțit de Dumnezeu Izvorul vieții și a devenit muritor, supus stricăciunii. „Precum printr-un om a intrat păcatul în lume, și prin păcat moartea, așa și moartea a trecut la toți oamenii, pentru că toți au păcătuit în el”, ne spune Sfântul Apostol Pavel (Romani 5, 12), adică toți oamenii au moștenit natura umană înclinată spre păcat.\nDar cine altul poate mântui sau elibera pe om de păcat și de moarte, decât Dumnezeu Cel fără de păcat și fără de moarte? Numai Cel care a creat lumea și pe om poate dărui oamenilor viața, fericirea și iubirea Sa veșnică.\nAnul acesta, 2025, s-au împlinit 1.700 de ani de la Sinodul I Ecumenic de la Niceea, din anul 325. Sfinții Părinți de la Niceea au mărturisit și au arătat că, dacă Iisus Hristos nu este Dumnezeu deplin, omul nu poate primi mântuirea sau viața veșnică2.\nPrin urmare, în Crezul Bisericii mărturisim credința „într-Unul Dumnezeu, Tatăl Atotțiitorul, Făcătorul cerului și al pământului, al tuturor celor văzute și nevăzute”, credința „într-Unul Domn Iisus Hristos, Fiul lui Dumnezeu […] născut, nu făcut, Cel de o ființă cu Tatăl prin Care toate s-au făcut” și credința „întru Duhul Sfânt, Domnul de viață Făcătorul”. Deși lucrarea este comună, totuși fiecare Persoană a Preasfintei Treimi participă într-un mod propriu la facerea lumii. Dumnezeu Tatăl creează lumea prin Fiul și cu lucrarea Duhului Sfânt. Astfel, în Psalmul 32, 6 putem citi: „Prin Cuvântul Domnului cerurile s-au întărit și cu Duhul gurii Lui toată puterea lor”. Sfântul Vasile cel Mare explică acest verset astfel: „«Cuvântul» este Cuvântul Care de la început era la Dumnezeu (cf. Ioan 1, 1), iar «Duhul gurii Lui» este Duhul Sfânt”3. Însă, crearea omului s-a decis în sfatul Preasfintei Treimi și a fost proiectată după chipul și asemănarea comuniunii de viață și iubire veșnică a Preasfintei Treimi. De aceea, Dumnezeu a zis: „Să facem om după chipul și după asemănarea Noastră” (Facerea 1, 26).\nPluralul misterios din acest verset se referă la consfătuirea Tatălui cu Fiul și cu Duhul Sfânt, după cum ne învață Sfinții Părinți ai Bisericii, precum Iustin Martirul și Filosoful și Irineu de Lyon.\nLegătura dintre Dumnezeu și lume are la bază iubirea Creatorului pentru zidirea Lui§ Noul Testament arată că Taina Întrupării exprimă o legătură specială între Fiul lui Dumnezeu și creație, deoarece Întruparea Fiului lui Dumnezeu era însuși scopul creării lumii (cf. Efeseni 1, 4; 2 Timotei 1, 9). „Toate prin El s-au făcut” (Ioan 1, 3). Toate s-au făcut întru El, prin El și pentru El (cf. Coloseni 1, 16).\nÎn Prologul Evangheliei sale, Sfântul Apostol Ioan, care insistă cel mai mult asupra legăturii existente între Dumnezeu și viața lumii, afirmă întâi de toate dumnezeirea lui Hristos pentru a explica mai apoi că El este Viața deplină, existența ca iubire eternă desăvârșită: „La început era Cuvântul și Cuvântul era la Dumnezeu și Dumnezeu era Cuvântul. Acesta era întru început la Dumnezeu. Toate prin El s-au făcut; și fără El nimic nu s-a făcut din ceea ce s-a făcut. Întru El era viață și viața era lumina oamenilor” (Ioan 1, 1-4). Deci, Domnul Iisus Hristos vine în lume pentru a dărui lumii lumină (sens) și viață veșnică.\nDumnezeu a creat lumea și ființele raționale (îngerii și oamenii) pentru a împărtăși viața, iubirea și fericirea Sa veșnică ființelor raționale și libere, care răspund chemării Sale de a participa la viața veșnică din Împărăția cerurilor.\nSfântul Irineu de Lyon exprimă scopul Întrupării lui Hristos astfel: „Aceasta este pricina pentru care Cuvântul lui Dumnezeu S-a făcut trup și Fiul lui Dumnezeu, Fiu al Omului: pentru ca omul să intre în comuniune cu Cuvântul lui Dumnezeu și, primind înfierea, să fie fiu al lui Dumnezeu. Nu putem, într-adevăr, să participăm la nemurire fără o legătură strânsă cu Cel nemuritor. Cum am fi putut să ne unim cu nemurirea dacă ea nu s-ar fi făcut ceea ce suntem noi, pentru ca ființa cea muritoare să fie primită în ea și așa noi să fim înfiați și să fim fii ai lui Dumnezeu?”4.\nDreptmăritori creștini,\nTaina Fiului lui Dumnezeu, Care S-a făcut om din iubire nesfârșită față de om, este temelia și inima credinței creștine. Această sfântă și mare taină a fost scopul pentru care Dumnezeu a făcut lumea. Ea a fost prezisă și prevăzută de profeții lui Dumnezeu, inspirați de Duhul Sfânt, apoi a fost trăită și mărturisită de Apostolii Domnului Iisus Hristos (cf. Romani 1, 2), apărată și dogmatizată în fața ereziilor de către Părinții Bisericii și preamărită și cântată de către toți creștinii binecredincioși și iubitori de Dumnezeu.\nAstfel, cu șapte sute de ani înainte de Hristos, profetul Isaia (766-686 î.Hr.) prezice Nașterea Domnului Iisus Hristos din fecioară, când vorbește despre semnul minunat pe care Dumnezeu îl va da casei lui David: „Iată, Fecioara va lua în pântece și va naște fiu și vor chema numele lui Emanuel” (Isaia 7, 14); „Prunc s-a născut nouă, un Fiu s-a dat nouă, a Cărui stăpânire e pe umărul Lui și se cheamă numele Lui: Înger de mare sfat, Sfetnic minunat, Dumnezeu tare, biruitor, Domn al păcii, Părinte al veacului ce va să fie” (Isaia 9, 5). Iar profetul Miheia, în secolul al VII-lea î.Hr., a prezis Nașterea Domnului Iisus Hristos în Betleem, arătând, totodată, că obârșia Lui este veșnică: „Și tu, Betleeme Efrata, deși ești mic între miile lui Iuda, din tine va ieși Stăpânitor peste Israel, iar obârșia Lui este dintru început, din zilele veșniciei” (Miheia 5, 1).\nIubirea și harul aduse de Hristos în lume răspândesc pacea și bunăvoirea între oameni§ Sfinții Evangheliști Matei și Luca au arătat cum ceea ce profeții au prezis cu sute de ani mai înainte s-a împlinit la Nașterea Domnului Iisus Hristos, în Betleemul Iudeei (cf. Matei 1, 18-24 și Luca 2, 1-20).\nMai precis, Sfântul Evanghelist Matei ne spune: „Acestea toate s-au făcut ca să se împlinească ceea ce s-a zis de Domnul prin prorocul, care zice: «Iată, Fecioara va avea în pântece și va naște Fiu și vor chema numele Lui: Emanuel, care se tâlcuiește: Cu noi este Dumnezeu»” (Matei 1, 22-23; cf. Isaia 7, 14). Iar Sfântul Evanghelist Luca ne relatează că, după Nașterea Pruncului Iisus, un înger le descoperă păstorilor de lângă Betleem adevărata identitate a Copilului: „Și iată, îngerul Domnului a stat lângă ei și slava Domnului a strălucit împrejurul lor, și ei s-au înfricoșat cu frică mare. Dar îngerul le-a zis: Nu vă temeți. Căci, iată, vă binevestesc vouă bucurie mare, care va fi pentru tot poporul; că vi S-a născut azi Mântuitor, Care este Hristos Domnul, în cetatea lui David” (Luca 2, 9-11).\nSfântul Evanghelist Luca, singurul care vorbește despre prezența păstorilor la Nașterea lui Hristos, ne spune că păstorii de lângă Betleem, „stând pe câmp și făcând de strajă noaptea împrejurul turmei lor” (Luca 2, 8), au văzut slava lui Dumnezeu strălucind în jurul lor, iar mulțimea de oaste cerească a îngerilor lăuda pe Dumnezeu, zicând: „Slavă întru cei de sus lui Dumnezeu și pe pământ pace, între oameni bunăvoire!” (Luca 2, 14). Îngerii preamăreau, de fapt, iubirea milostivă a lui Dumnezeu, pacea pe care o aduce iubirea smerită a lui Hristos în lume și bunăvoirea între oameni, când în inimile lor se sălășluiește harul lui Dumnezeu.\nPruncul Iisus Se naște într-o peșteră și este culcat într-o iesle, noaptea, pe când dormeau locuitorii Betleemului. La marginea orașului, pe câmp, se aflau în stare de veghe doar păstorii oilor. Acestor oameni simpli și veghetori li se arată cete de îngeri întru lumină și cântare ca să vadă cum Dumnezeu schimbă câmpul smerit în slavă, iar singurătatea lor o preface în bucurie.\nPăstorii din Betleem au fost primii martori ai Nașterii Pruncului Iisus, au fost primii oameni care „au slăvit și lăudat pe Dumnezeu pentru toate câte auziseră și văzuseră”, vestind apoi și locuitorilor din cetatea lui David vestea cea bună, „că S-a născut azi Mântuitor, Care este Hristos Domnul” (cf. Luca 2, 11).\nEste semnificativ faptul că în Vechiul Testament unii drepți care au preînchipuit simbolic pe Hristos Domnul au fost păstori de turme: Abel (cf. Facerea 4, 2), Iosif (cf. Facerea 37, 2), David (cf. 1 Regi 16, 11).\nUmanitatea lui Iisus, ușa prin care intrăm în Împărăția lui Dumnezeu§ În Noul Testament, Hristos Domnul Se numește pe Sine Însuși Păstorul Cel bun (cf. Ioan 10, 11), conferind acestei profesii conotații sfinte și mântuitoare în plan duhovnicesc. Tâlcuind cuvintele Domnului Iisus Hristos „Eu sunt ușa” (Ioan 10, 9), Sfântul Preot Mărturisitor Dumitru Stăniloae spune: Hristos este „ușa prin care intră și ies oile înseși. Prin umanitatea Lui intră oile cuvântătoare la Dumnezeu, aflând o pășune spirituală. E ușor și folositor a intra prin Hristos la Tatăl, dar și a ieși cineva din sine spre semeni. Hristos este singura ușă prin care omul iese din închisoarea egoismului și omenescului închis în lume”5.\nSfinții Părinți ai Bisericii care au explicat Evanghelia după Ioan, în special Sfinții Ioan Gură de Aur (†407) și Chiril al Alexandriei (†444), au remarcat că Păstorul Cel bun se deosebește atât de furii sau hoții care intră în staulul oilor pentru a răpi, cât și de cei ce păstoresc doar pentru plată, arătând că scopul prim și ultim al lucrării pastorale nu trebuie să fie profitul personal, ci mântuirea credincioșilor, adică apărarea lor de cei ce răstălmăcesc dreapta credință și sfâșie unitatea Bisericii, precum și conducerea credincioșilor pe calea mântuirii, adică a unirii lor cu Hristos, prin Sfintele Taine, prin rugăciune și fapte bune6.\nCa păstor, vindecător și mântuitor de suflete, odată cu începerea misiunii Sale, Hristos Domnul mergea din cetate în cetate ca să adune oile cele risipite, să le ofere hrană duhovnicească și să le vindece de orice boală și neputință (cf. Matei 4, 23; Ioan 10, 11-16). Hristos, Călătorul și Pelerinul, Care colindă pretutindeni pentru a aduna și a mântui pe oameni, spune: „Vulpile au vizuini și păsările cerului cuiburi; Fiul Omului însă nu are unde să-Și plece capul” (Matei 8, 20). Dar cuvintele Sale nu se referă la neputința de a găsi o casă, ci la lucrarea Sa sfântă și misionară permanentă. El colindă lumea, caută pe cei care trăiesc vremelnic în lume, pentru a le dărui viața veșnică în Împărăția cerească a Preasfintei Treimi.\nCălător sau colindător în lume, în timpul vieții Sale pe pământ, Hristos Domnul ni Se arată uneori ca un călător tainic chiar și după moartea și învierea Sa, când călătorește spre Emaus ca un pelerin necunoscut, cu Luca și Cleopa, cărora Se face cunoscut numai după ce L-au invitat să intre în casa lor (cf. Luca 24, 29-31), arătând astfel că Dumnezeu colindă lumea, în mod tainic, vine la noi sub chipul oricărui om care are nevoie de ajutorul nostru. Domnul Iisus Hristos ia față de om, pentru ca noi să ne întoarcem permanent fața spre El.\nÎntrucât taina Nașterii Domnului Iisus Hristos ne descoperă pe Fiul lui Dumnezeu întrupat ca fiind, în același timp, călător și binevestitor în lume, creștinii ortodocși români au văzut în colindătorii de Crăciun vestitori ai iubirii lui Dumnezeu pentru lume. Colindătorii închipuie tainic pe îngerii care binevestesc păstorilor de la Betleem bucuria Nașterii lui Hristos, dar și pe Însuși Hristos Domnul, Care ne aduce bucuria iubirii lui Dumnezeu pentru oameni și așteaptă ca și noi să răspundem, cu bucurie și iubire, la chemarea lui Dumnezeu. Acesta este înțelesul duhovnicesc al colindelor noastre de Crăciun și al vizitei pastorale a preoților cu icoana Nașterii Domnului în casele credincioșilor.\nIubiți credincioși și credincioase,\nÎn societatea contemporană, marcată de secularizare sau indiferență duhovnicească, este tot mai necesară o reînnoire a chemării fiecărui creștin, cleric sau mirean, de a fi, asemenea îngerilor și păstorilor de la Betleem, vestitori sau apostoli ai iubirii milostive a lui Hristos în lume.\nDe aceea, Biserica ne îndeamnă pe toți să devenim colindători, martori și vestitori ai lui Hristos-Mesia, Care a venit în lume pentru a ne dărui pace și bucurie, mântuire, viață și fericire eternă!\nHristos Domnul, Iubitorul de oameni și Mântuitorul sufletelor noastre, să ne ajute cu harul Său să arătăm în jurul nostru iubirea Sa smerită și milostivă față de toți oamenii, dar mai ales față de copiii săraci, de bolnavi și bătrâni și să reverse în inimile și în casele tuturor pacea și bucuria Sa cea sfântă pe care a dăruit-o odinioară îngerilor și păstorilor din Betleem.\nCa și în anii precedenți, la cumpăna dintre ani, adică în noaptea de 31 decembrie 2025 spre 1 ianuarie 2026, și în ziua de Anul Nou, să înălțăm rugăciuni de mulțumire lui Dumnezeu pentru binefacerile primite de la El în anul 2025, care a trecut, și să-I cerem ajutorul în toată lucrarea cea bună și folositoare din Anul Nou în care intrăm.\nSă pomenim în rugăciunile noastre și pe toți românii care se află printre străini, departe de Țară, ca să păstrăm unitatea de credință și de neam.\nCu prilejul Sfintelor Sărbători ale Nașterii Domnului, Anului Nou 2026 și Botezului Domnului, vă adresăm tuturor doriri de sănătate și mântuire, pace și bucurie, fericire și mult ajutor de la Dumnezeu în toată fapta cea bună, urmând îndemnul „colindului sfânt și bun”: „Și-acum te las, fii sănătos/ Și vesel de Crăciun,/ Dar nu uita, când ești voios,/ Române, să fii bun!”.\nLa mulți ani!\n„Harul Domnului nostru Iisus Hristos și dragostea lui Dumnezeu Tatăl și împărtășirea Sfântului Duh să fie cu voi cu toți!” (2 Corinteni 13, 13).\nAl vostru către Hristos Domnul rugător,\n† DANIEL\nPrin harul lui Dumnezeu,\nArhiepiscopul Bucureștilor,\nMitropolitul Munteniei și Dobrogei,\nLocțiitorul tronului Cezareei Capadociei și\nPatriarhul Bisericii Ortodoxe Române\nNote:\n1 „Stihiră, glasul 1, la Litie”, Ziua a douăzeci și cincea, în Mineiul pe Decembrie, Ed. Institutului Biblic și de Misiune Ortodoxă, București, 2019, p. 513.\n2 Aristeides Papadakis, „Nicaea I”, în Alexander P. Kazhdan (ed.), The Oxford Dictionary of Byzantium, vol. 3: K-O, Oxford University Press, New York/Oxford, 1991, p. 1465.\n3 Sf. Vasile cel Mare, Tâlcuire la Psalmi, Ed. Institutului Biblic și de Misiune Ortodoxă, București, 2009, p. 110.\n4 Sf. Irineu de Lyon, Împotriva ereziilor III, 19, 1, în Irénée de Lyon, Contre les hérésies. Livre III, I.A. Rousseau, L. Doutreleau (eds), coll. Sources chrétiennes, vol. 210, Éd. Cerf, Paris, 1974, p. 368.\n5 Nota explicativă 1313 a Sfântului Preot Mărturisitor Dumitru Stăniloae la: Sf. Chiril al Alexandriei, Comentariu la Evanghelia Sfântului Ioan, în Sf. Chiril al Alexandriei, Scrieri. Partea a patra, coll. Părinți și Scriitori Bisericești, vol. 41, trad., introd. și note de Pr. D. Stăniloae, Ed. Institutului Biblic și de Misiune al Bisericii Ortodoxe Române, București, 2000, p. 704.\n6 Vezi: Sf. Ioan Gură de Aur, Omilii la Evanghelia după Ioan, vol. I, trad. din limba greacă veche de Maria-Iuliana Rizeanu, introd. și note Ierom. Policarp Pîrvuloiu, în coll. Părinți și Scriitori Bisericești, S.N., vol. 15, Ed. Basilica, București, 2016, pp. 268-284; Sf. Chiril al Alexandriei, Comentariu la Evanghelia Sfântului Ioan, pp. 699-721.\n","date":"28 decembrie 2025","img":"/cuvant-duhovnicesc/nasterea-lui-hristos-prezisa-de-profeti-si-vestita-de-ingeri-si-pastori/featured.jpg","lang":"ro","langName":"Română","largeImg":"/cuvant-duhovnicesc/nasterea-lui-hristos-prezisa-de-profeti-si-vestita-de-ingeri-si-pastori/featured_hu_339742dd15f88103.jpg","month":[{"title":"2025-12","url":"/month/2025-12/"}],"permalink":"/cuvant-duhovnicesc/nasterea-lui-hristos-prezisa-de-profeti-si-vestita-de-ingeri-si-pastori/","series":[],"smallImg":"/cuvant-duhovnicesc/nasterea-lui-hristos-prezisa-de-profeti-si-vestita-de-ingeri-si-pastori/featured_hu_cf4595e44a88e5d3.jpg","tags":[{"title":"Pastorala Sinodală","url":"/tags/pastorala-sinodal%C4%83/"}],"timestamp":1766880000,"title":"Nașterea lui Hristos prezisă de profeți și vestită de îngeri și păstori","year":[{"title":"2025","url":"/year/2025/"}]},{"authors":[{"title":"","url":"/authors/arhim--hrisostom-ciuciu/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica dinaintea Nașterii Domnului (a Sfinților Părinți după trup ai Domnului)\n„Cartea neamului lui Iisus Hristos, fiul lui David, fiul lui Avraam. Avraam a născut pe Isaac; Isaac a născut pe Iacov; Iacov a născut pe Iuda și pe frații lui; Iuda a născut pe Fares și pe Zara, din Tamar; Fares a născut pe Esrom; Esrom a născut pe Aram; Aram a născut pe Aminadav; Aminadav a născut pe Naason; Naason a născut pe Salmon; Salmon a născut pe Booz, din Rahav; Booz a născut pe Iobed, din Rut; Iobed a născut pe Iesei; Iesei a născut pe regele David; David a născut pe Solomon, din femeia lui Urie; Solomon a născut pe Roboam; Roboam a născut pe Abia; Abia a născut pe Asa; Asa a născut pe Iosafat; Iosafat a născut pe Ioram; Ioram a născut pe Ozia; Ozia a născut pe Ioatam; Ioatam a născut pe Ahaz; Ahaz a născut pe Iezechia; Iezechia a născut pe Manase; Manase a născut pe Amos; Amos a născut pe Iosia; Iosia a născut pe Iehonia și pe frații lui, la strămutarea în Babilon. După strămutarea în Babilon, Iehonia a născut pe Salatiel; Salatiel a născut pe Zorobabel; Zorobabel a născut pe Abiud; Abiud a născut pe Eliachim; Eliachim a născut pe Azor; Azor a născut pe Sadoc; Sadoc a născut pe Ahim; Ahim a născut pe Eliud; Eliud a născut pe Eleazar; Eleazar a născut pe Matan; Matan a născut pe Iacov; Iacov a născut pe Iosif, logodnicul Mariei, din care S-a născut Iisus, Care Se cheamă Hristos. Așadar, toate neamurile de la Avraam până la David sunt paisprezece; și de la David până la strămutarea în Babilon sunt paisprezece; și de la strămutarea în Babilon până la Hristos sunt paisprezece neamuri. Iar nașterea lui Iisus Hristos așa a fost: Maria, mama Sa, fiind logodită cu Iosif, fără să fi fost ei înainte împreună, s-a aflat având în pântece de la Duhul Sfânt. Iosif, logodnicul ei, drept fiind și nevrând s-o vădească, a voit s-o lase, în ascuns. Și, cugetând el acestea, iată îngerul Domnului i s-a arătat în vis, grăind: Iosife, fiul lui David, nu te teme a lua pe Maria, logodnica ta, căci Cel zămislit într-însa este de la Duhul Sfânt. Ea va naște Fiu și vei chema numele lui Iisus, căci El va mântui pe poporul Său de păcatele lor. Acestea toate s-au făcut ca să se împlinească ceea ce s-a spus de Domnul prin prorocul, care zice: „Iată, Fecioara va avea în pântece și va naște Fiu și vor chema numele lui Emanuel, care se tâlcuiește: Cu noi este Dumnezeu”. Și, deșteptându-se din somn, Iosif a făcut așa precum i-a poruncit îngerul Domnului și a luat la el pe logodnica sa. Și, fără să fi cunoscut-o pe ea Iosif, Maria a născut pe Fiul său Cel Unul-Născut, Căruia I-a pus numele Iisus.” (Matei 1, 1-25)\nDuminica ce precedă marea sărbătoare a Nașterii Domnului este închinată Sfinților Părinți după trup ai Mântuitorului, iar Evanghelia care se citește cu această ocazie cuprinde primul capitol al Sfintei Evanghelii după Matei, în care ne este prezentată Genealogia Domnului nostru Iisus Hristos. Acesta este motivul pentru care această zi poartă și numele de „Duminica Părinților după trup ai Domnului”. Prin urmare, ne sunt enumerate, pe rând, începând de la Avraam, numele celor care „L-au născut”, după trup, pe Hristos. Așezarea liturgică a acestei zile poartă întru sine o lumină de care sufletul nostru are foarte mare nevoie, cu atât mai mult acum, la sfârșitul drumului deschis de Postul Nașterii Domnului. Pregătirea sufletească și trupească de a-L primi pe Pruncul Iisus avea nevoie de o încununare. Se cuvenea a se împlini cuvântul Apostolului și astfel „răbdarea și mângâierea care vin din Scripturi” (cf. Romani 15, 4) să rodească în inimile noastre darul cel mare al nădejdii, fără de care nici o inimă nu-L poate primi cum se cuvine pe Fiul lui Dumnezeu, Care, iată, vine acum să Se întrupeze.\nRăspuns bun la strigătul cel mut al drepților§ Chiar dacă pentru omul contemporan, mai puțin „încercat” în tainele Sfintei Scripturi, această înșiruire de nume poate părea aridă, ea se dovedește a fi, teologic vorbind, o mărturie copleșitoare a faptului că Dumnezeu S-a înrădăcinat deplin în condiția umană, asumând istoria noastră cu luminile și umbrele ei. Toate aceste nume, fiecare în parte și toate împreună, sunt dovezi vii ale felului în care Dumnezeu, cu delicatețe și intimitate - așa cum spune Psalmistul -, a urzit istoria noastră „ca în cele mai de jos ale pământului” (Psalm 138, 15).\nFaptul că Sfântul Evanghelist Matei își începe Evanghelia cu această Genealogie comportă mai multe înțelesuri, dar noi ne vom opri la câteva dintre ele pe care le socotim a fi mai relevante pentru starea noastră de acum și pentru formarea noastră duhovnicească. Să spunem mai întâi că, vorbindu-le celor de un neam cu el (iudeilor), Sfântul Matei a vrut să le trezească acestora nădejdea pe care mulți dintre ei și-o păstraseră în venirea Izbăvitorului. Să întărească în ei nădejdea că Dumnezeu Și-a adus aminte de necazul și strâmtorarea lor și de aceea S-a grăbit să-i mângâie prin venirea Sa. Orice genealogie este în sine o aducere aminte, ca o reînviere, a nădejdii înaintașilor; pomenindu-i pe ei, pe fiecare pe nume, cinstim pomenirea lor și ne adăugăm și noi nădejdii lor. Putem să citim această Genealogie ca pe un răspuns la strigătul mut al drepților, așa cum îl descrie Prorocul Ieremia în Plângerile sale: „Să-ți aduci aminte că împovărat este în mine sufletul meu. Aceasta voi pune-o la inimă, de aceea voi nădăjdui: Milele Domnului nu s-au sfârșit, milostivirile Lui nu încetează. În fiecare dimineață sunt altele, credincioșia Ta este mare!” (Plângeri 3, 20-23).\nÎmplinirea sfintelor nădejdi de mântuire§ În toată istoria Vechiului Testament putem observa faptul că nădejdea curată în împlinirea făgăduinței că Se va naște Mântuitor s-a păstrat în puțini, foarte puțini oameni, iar aceștia întotdeauna au fost prigoniți și și-au petrecut cea mai mare parte a vieții în pribegie. Aceștia sunt cei către care vine acum Fiul lui Dumnezeu să Se întrupeze și o face arătându-le că El este unul dintre ei. Aceștia sunt cei pe care Scriptura Vechiului Testament îi numește „rămășiță”, pentru că erau puțini, ascunși în mijlocul unui popor care fusese odată curat, dar care acum auzea din gura Dumnezeului Care-l izbăvise această mustrare: „Eu te-am sădit ca pe o viță de soi, ca pe cea mai curată sămânță; cum dar Mi te-ai prefăcut în ramură sălbatică de viță străină?” (Ieremia 2, 21). Isaia însuși, văzându-se pe sine ca fiind „om cu buze spurcate și locuind în mijlocul unui popor cu buze necurate” (Isaia 6, 5), a deplâns îndelung rătăcirea propriului său popor, dar Domnul i-a dăruit mângâiere, arătându-i că, deși „pustiirea va fi mare” în mijlocul țării sale, totuși, „din butucul rămas va lăstări o mlădiță sfântă” (Isaia 6, 12-13). Relevant este felul în care Domnul a ales să-l întărească pe Isaia pentru a putea înțelege această istorie a mântuirii neamului său: „Atunci unul dintre serafimi a zburat spre mine, având în mâna sa un cărbune, pe care îl luase cu cleștele de pe jertfelnic și l-a apropiat de gura mea și a zis: «Iată s-a atins de buzele tale și va șterge toate păcatele tale, și fărădelegile tale le va curăți»” (Isaia 6, 6-7), cuvinte pe care le rostim și noi de fiecare dată când ne împărtășim cu Trupul și Sângele Mântuitorului. Prin aceasta înțelegem că „mlădița sfântă” este Hristos, Fiul lui Dumnezeu Întrupat. Prin urmare, înțelegem faptul că aceia puțini, „rămășița” lui Israel, au avut această datorie sfântă de a păstra și curăța sămânța din care va lua naștere Izbăvitorul.\nPentru rămășițele cele ascunse§ Toți aceștia care păreau pentru cei din vremea lor și chiar de după aceea a fi nevrednici de a fi primiți în poporul ales, „au rătăcit în pustii și în munți și în peșteri și în crăpăturile pământului, nefiind mărturisiți decât prin credință” (cf. Evrei 11, 38-39), s-au arătat a fi de fapt acea rămășiță ascunsă, de dragul căreia Dumnezeu a trimis Mântuitor. Dar despre cei care nu au avut ochi să vadă, care nu au căutat în adânc, ci s-au lăsat înșelați de cele superficiale, a spus Sfântul Apostol Pavel că „nu erau vrednici de ei” (Evrei 11, 38). Chiar și astăzi ne întrebăm de ce apar printre „rudeniile” lui Iisus nume care sunt „nevrednice”, precum Manase, Rut, Rahab sau Batșeba. Dar ar trebui să privim cu ochi duhovnicești și să urmărim acea sămânță ascunsă de aceștia, chiar în ciuda propriilor păcate sau nevrednicii, în chiar inima lor. Astfel, generație după generație, în locuri pustii și inimi îndurerate, în cetăți străine de Israel și oameni huliți, a putut să fie transmisă această sămânță, singura pe care Domnul o prețuiește: iubirea sinceră față de Dumnezeu. Prin ei, generație după generație, această iubire s-a curățat prin răbdare și nepieritoare nădejde ca într-un cuptor de foc.\nAceștia sunt cei pe care-i pomenim acum, înainte de slăvita Naștere a lui Hristos, aceștia sunt rudeniile adevărate ale lui Hristos și cei care „au pus umărul” la „Noua Creație” a lumii pe care a început-o Hristos prin nașterea Sa.\nUn nou început mântuitor§ Lucrarea Mântuitorului nostru Iisus Hristos este mai mult decât o simplă restaurare, este un nou început, o altă Creație. Această Creație, spre deosebire de prima, nu se încheie cu omul, ci începe cu acesta. Acum toate încep cu „omul nou”, cel după „chipul lui Dumnezeu”, cum zice Apostolul. Iar cu omul și prin om, iubirea lui Dumnezeu se va revărsa peste ceilalți oameni și peste întreaga zidire prin nimic altceva decât prin familiaritatea pe care acest om nou o lucrează prin unirea cu Dumnezeu.\nEste acum vremea unei noi creații, timpul pentru sămânța cea nouă. Noi suntem cei care, prin venirea lui Hristos și prin jertfa strămoșilor, ne alăturăm acum acestora în bucuria nădejdii făgăduinței celei noi: „Iar Cel ce dă sămânță semănătorului și pâine spre mâncare, vă va da și va înmulți sămânța voastră și va face să crească roadele dreptății voastre” (2 Corinteni 9, 10). Avem întărire de nădejde noi, cei credincioși, căci suntem „născuți din nou nu din sămânță stricăcioasă, ci din nestricăcioasă, prin cuvântul lui Dumnezeu cel viu și care rămâne în veac” (1 Petru 1, 23).\nNi se cere și nouă să fim, pentru generațiile care ne vor urma, ceea ce au fost aceste generații trecute pentru noi, sămânță nestricăcioasă pentru a găti A doua Venire a lui Hristos întru slavă, iar pentru aceasta, să urmăm îndemnul Apostolului: „Întru aceasta vă bucurați, măcar că acum ar trebui să fiți triști, încercați fiind de multe feluri de ispite pentru puțină vreme, pentru ca credința voastră încercată, mult mai de preț decât aurul cel pieritor, dar lămurit prin foc, să fie găsită spre laudă și spre slavă și spre cinste, la arătarea lui Iisus Hristos. Pe El, fără să-L fi văzut, Îl iubiți; întru El, deși acum nu-L vedeți, voi credeți și vă bucurați cu bucurie negrăită și preamărită, dobândind răsplata credinței voastre, mântuirea sufletelor. Această mântuire au căutat-o cu stăruință și au cercetat-o cu de-amănuntul prorocii, care au prorocit despre harul ce avea să vină la voi. Lor le-a fost descoperit că nu pentru ei înșiși, ci pentru voi slujeau ei aceste lucruri, care acum vi s-au vestit prin cei ce, întru Duhul Sfânt trimis din cer, v-au propovăduit Evanghelia, spre care și îngerii doresc să privească. Pentru aceea, încingând mijloacele cugetului vostru, trezindu-vă, nădăjduiți desăvârșit în harul care vi se va da vouă, la arătarea lui Iisus Hristos!” (1 Petru 1, 6-13).\nLa început a fost familia…§ De aceea, eu, cel care citesc acum această Genealogie, ar trebui să înțeleg de aici cum Dumnezeu Însuși mi-a țesut mie istoria și cum a transformat-o în veșnicie. Citind aceste nume ar trebui ca inima mea să se încălzească, căci toți aceștia sunt și rudeniile mele. Ar trebui să rostesc aceste nume, fiecare ca pe o rugăciune, căci ei mi L-au adus aproape pe Dumnezeu; ei au mijlocit ca și eu, deși provin din strămoși păgâni, să devin casnic al lor și al lui Dumnezeu. Și atunci inima mea va fi gata să-L primească în ea pe Pruncul Iisus.\nAceastă Genealogie din Evanghelia după Matei este un început care, asemenea oricărui început, vestește mereu un alt început. Fiind Prologul acestei Evanghelii, Genealogia Domnului se înscrie între celelalte Proloage, vorbind despre începuturi, concentrând toate cuvintele într-unul singur: Naștere. Evanghelia după Matei începe astfel: „Cartea neamului lui Iisus Hristos” (în limba greacă: „Βίβλος γενέσεως Ἰησοῦ Χριστου”. De fapt se traduce „cartea nașterii…”). La fel își începe și Moise Cărțile sale (Pentateuhul), prin două genealogii/nașteri: „Cartea Nașterii Cerului și a Pământului” (βίβλος γενέσεως οὐρανοῦ καὶ γῆς - Facere 2, 4) și „Cartea Nașterii oamenilor” (βίβλος γενέσεως ἀνθρώπων - Facere 5, 1).\nDe asemenea, dacă privim tot din perspectiva făgăduinței venirii lui Mesia pe care au primit-o drepții Vechiului Legământ, putem observa că întreaga Evanghelie este cuprinsă de această făgăduință, ca într-o îmbrățișare. Astfel, vedem că Genealogia se continuă cu făgăduința primită de Isaia: „Iată, Fecioara va avea în pântece și va naște Fiu și vor chema numele Lui Emanuel, care se tâlcuiește: «Cu noi este Dumnezeu»” (Matei 1, 23, cf. Isaia 7, 14). Acest început al Evangheliei se oglindește în finalul ei: „Iată Eu cu voi sunt în toate zilele, până la sfârșitul veacului. Amin” (Matei 28, 20). Ce înseamnă această îmbrățișare, decât făgăduința, testamentul, declarația de iubire a unui Tată față de copii Săi? Nouă, fiilor Noului legământ, ne este adusă acum această făgăduință, așa cum spune Apostolul Neamurilor: „Noi vă binevestim făgăduința făcută părinților. Că pe aceasta Dumnezeu a împlinit-o cu noi, copiii lor, înviindu-L pe Iisus, precum este scris și în Psalmul al doilea: «Fiul Meu ești Tu; Eu astăzi Te-am născut»” (Faptele Apostolilor 13, 32-33).\nSă ne îmbărbătăm și noi prin acest început al Evangheliei, ca de începutul mântuirii noastre. Și nu cred că vom greși dacă, parafrazând celebrul început al Evangheliei după Ioan, vom începe să „citim” Evanghelia după Matei astfel: La început a fost familia…\n","date":"21 decembrie 2025","img":"/cuvant-duhovnicesc/genealogia-mantuitorului-nostru-iisus-hristos-sau-la-inceput-a-fost-familia/featured.jpg","lang":"ro","langName":"Română","largeImg":"/cuvant-duhovnicesc/genealogia-mantuitorului-nostru-iisus-hristos-sau-la-inceput-a-fost-familia/featured_hu_2b09d14010088523.jpg","month":[{"title":"2025-12","url":"/month/2025-12/"}],"permalink":"/cuvant-duhovnicesc/genealogia-mantuitorului-nostru-iisus-hristos-sau-la-inceput-a-fost-familia/","series":[],"smallImg":"/cuvant-duhovnicesc/genealogia-mantuitorului-nostru-iisus-hristos-sau-la-inceput-a-fost-familia/featured_hu_a6f996f7a09965d3.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica Dinaintea Nașterii Domnului","url":"/tags/duminica-dinaintea-na%C8%99terii-domnului/"},{"title":"Duminica Sfinților Părinți După Trup Ai Domnului","url":"/tags/duminica-sfin%C8%9Bilor-p%C4%83rin%C8%9Bi-dup%C4%83-trup-ai-domnului/"}],"timestamp":1766275200,"title":"Genealogia Mântuitorului nostru Iisus Hristos sau „La început a fost familia!”","year":[{"title":"2025","url":"/year/2025/"}]},{"authors":[{"title":"","url":"/authors/arhimandrit-natanael-haraga/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 28-a după Rusalii (Pilda celor poftiți la cină)\n„Zis-a Domnul pilda aceasta: Un om oarecare a făcut cină mare și a chemat pe mulți; și a trimis la ceasul cinei pe slujitorul său ca să spună celor chemați: Veniți, că, iată, toate sunt gata! Și au început toți, câte unul, să-și ceară iertare. Cel dintâi i-a zis: Am cumpărat un ogor și trebuie să ies ca să-l văd; te rog, iartă-mă. Și altul a zis: Cinci perechi de boi am cumpărat și mă duc să-i încerc; te rog, iartă-mă. Al treilea a zis: Femeie mi-am luat și de aceea nu pot veni. Și, întorcându-se, slujitorul a spus stăpânului său acestea. Atunci, mâniindu-se, stăpânul casei a zis: Ieși îndată în piețele și ulițele cetății, și pe săraci și pe neputincioși, și pe orbi și pe șchiopi adu-i aici. Și slujitorul a zis: Doamne, s-a făcut precum ai poruncit, și tot mai este loc. Și a zis stăpânul către slujitor: Ieși la drumuri și la garduri și silește-i să intre, ca să mi se umple casa, căci zic vouă: Nici unul din bărbații aceia care au fost chemați nu va gusta din cina mea.” (Luca 14, 16-24)\nÎn Biserica lui Hristos cea Una, Sfântă, Sobornicească și Apostolică, găsim un nesfârșit ocean de învățături pentru toți cei care vor să guste din izvorul cel dătător de viață.\nEvanghelia Domnului nostru Iisus Hristos e simplă, dar cu adânci înțelesuri duhovnicești pentru sufletul și viața noastră. În fiecare sat, comună sau oraș, în zilele de sărbătoare, auzim bătăile clopotului de la biserică, anunțul că Hristos ne cheamă să venim și să ne împărtășim, să gustăm din bogăția împărăției Sale, care se dă în dar tuturor celor care vor.\nDe mai bine de două mii de ani, Mântuitorul ne cheamă neîncetat sub diferite forme, pentru a ne pregăti în această viață ca atunci când vom pleca din lumea aceasta să fim și noi printre cei aleși la Cina cea Mare. Să fim precum fecioarele cele înțelepte care aveau cu ele aprinse candelele atunci când Mirele a venit pe neașteptate.\nÎn duminica de astăzi avem Pilda celor poftiți la cină. Mântuitorul vorbea în pilde în chip tainic poporului despre Cina cea Mare, care nu e altceva decât împărăția Sa cea veșnică, care începe încă de aici, din lumea aceasta, și se continuă dincolo, unde există bucurie și fericire veșnică în Duhul Sfânt.\nStăpânul S-a mâniat pe cei care au refuzat și a trimis să cheme pe toți cei neputincioși, orbi, ciungi și toți cei ieșiți la garduri să-i silească la cină. Iar cei care au refuzat invitația - „nici unul nu va gusta din cina Mea”.\nCuvintele stăpânului sunt aspre, înfricoșătoare pentru cei care au refuzat chemarea. Stăpânul e Dumnezeu. Cina e împărăția Sa. Iar primii invitați sunt cei din poporul evreu, cunoscătorii Legii de atunci, mai-marii sinagogilor, care nu au răspuns cu recunoștință; în locul lor au fost chemați toți cei săraci cu duhul, curați cu inima și cei prigoniți pentru dreptate.\nSă stăm înaintea Tatălui ceresc și să răspundem chemării Sale sfinte§ Tot omul este creat după chipul și asemănarea lui Dumnezeu. Și de aceea, cu toții, ca într-o mare familie, trebuie să stăm înaintea Tatălui ceresc și să răspundem chemării Sale sfinte. Pe toți ne invită la cina Sa și totul depinde de fiecare în parte. Liber l-a creat Dumnezeu pe om și el este cel care hotărăște cu viața sa. Dacă voiește să colaboreze și să răspundă chemării pe care o face Hristos Bisericii Lui. A fi bun creștin înseamnă a urma lui Hristos, a te hrăni, a te împărtăși din Izvorul cel dătător de viață care ne dă bucuria vieții veșnice. Zile, luni, ani de-a rândul, Hristos ne așteaptă să-I deschidem ușa, să-L ascultăm, să-I urmăm și să cinăm cu El.\nPe vremea Domnului Iisus cei tineri mai ales Îl vedeau ca pe un mare învățător, veneau și se apropiau de Hristos și Îl întrebau ce trebuie să facă pentru a fi veșnic fericiți și să moștenească viața cea veșnică. Mulți dintre oameni începeau să-și pună întrebări, să se trezească la cuvintele spuse cu putere ce ieșeau din gura Mântuitorului. Astăzi, cu atât mai mult chemarea ne este adresată. Trebuie să ne gândim mai mult și să ne punem întrebarea cum să facem să ne păstrăm curați în Duhul iubirii lui Hristos, cum să agonisim fapte vrednice de cer? Aici, pe pământ, omul e doar călător, ca într-o excursie. De mici, din pruncie, noi suntem chemați la unirea cu Hristos prin cele șapte Sfinte Taine, să ne hrănim cu hrană dumnezeiască.\nDin anii tinereții, din frageda vârstă auzim chemarea la Cina Domnului, să ne luăm crucea și să ne pregătim pentru veșnicie. A venit Hristos pe pământ, de la Duhul Sfânt a luat chip de om din Sfânta Preacurată Fecioară Maria și pentru toți, nu numai pentru unii, ne-a deschis ușile: a suferit pentru noi, a murit pentru noi pe cruce și a înviat tot pentru noi, ca să trăim veșnic cu El, fiindcă ne-a iubit și ne iubește fără limite.\nViața veșnică se agonisește prin credință tare, cu fapte, prin iubirea de Dumnezeu și de semeni. Ascultând de sfaturile Sfintei Evanghelii, păzind poruncile Domnului, avem nădejdea și credința că Mântuitorul ne deschide ușile Împărăției cerurilor, ca să cinăm cu El, cu toți cei chemați de la întemeierea lumii.\n„Păzește poruncile și vei fi viu” (Matei 19:17) - îi răspunde Mântuitorul tânărului bogat din Evanghelia duminicii de acum două săptămâni. Astăzi, noi, lumea întreagă, Îl avem pe Domnul Hristos atât de aproape în Biserica Sa, Îl găsim prin Sfânta Taină a Împărtășirii, această unică Taină care ne întărește credința, ne unește cu El, ne facem dumnezei și fii ai Celui Preaînalt (Luca 6:35).\nDupă mărturisirea și căința de păcatele mărturisite, gustând din Trupul și Sângele lui Hristos, ne unim cu Domnul nu numai cu sufletul, ci și cu trupul nostru. Cel care se împărtășește din această masă tainică a lui Hristos poate să spună și să exclame ca Sfântul Apostol Pavel: „Nu mai sunt eu cel ce trăiesc, ci Hristos este cel ce trăiește întru mine” (Galateni 2, 20).\nStrămoșii cei după trup ai Domnului Hristos§ În această duminică se mai face cinstirea și a Sfinților strămoși ai Domnului. Minunea Întrupării Domnului nostru Iisus Hristos, Fiul lui Dumnezeu, a fost promisă și rânduită de Dumnezeu Tatăl pentru ca lumea să-L cunoască mai mult pe adevăratul Dumnezeu, Cel întreit în Persoane, și să fie răscumpărată din căderea păcatului strămoșesc. Lumea de atunci, ca și astăzi, a fost împărțită în două: cei care au crezut în Mesia și L-au urmat, au trăit ceea ce învăța Legea și s-au jertfit pentru adevăr și dreptate. Cuvântul cel Sfânt al Domnului l-au trecut prin propria lor inimă. Și când au fost siliți, nevoiți, l-au pecetluit cu prețul sângelui lor. Așa au fost Sfinții strămoși mărturisitori pe care Biserica îi pomenește astăzi. Ceilalți, care nu credeau în Mesia, au fost prinși de ură, de invidie și de un formalism al Legii lui Moise, s-au afundat și s-au prăbușit, răzbunându-se pe toți cei care Îl urmau pe adevăratul Hristos, Cel nerecunoscut de ei, cărturarii, fariseii, tâlcuitorii de Lege. Aceștia sunt de fapt cei care au refuzat chemarea Domnului la Cina cea Mare.\nAstăzi pomenim acele suflete sincere, moșii, strămoșii neamurilor, care s-au jertfit pentru a menține adevărul lui Dumnezeu în lume și dreptatea până la venirea Sa pe pământ.\nÎn Legea cea Nouă, Hristos Domnul le-a rânduit pe toate cele de trebuință mântuirii noastre și tuturor celor care vor să-L urmeze, poruncind ucenicilor Săi să vestească în tot pământul, la toate neamurile, Evanghelia Sa.\nSuntem în Postul Nașterii Domnului, zile de curățenie sufletească și de meditație, pentru că nimeni nu rămâne veșnic aici pe pământ. Postim, ne înfrânăm de la mâncărurile cele de frupt, grase, pentru a fi mai liberi să cugetăm către cele cerești, mai ușurați de povara pântecelui. Fiecare să aibă un preot duhovnic dacă nu-l are, să se mărturisească de toate păcatele sale din tinerețe dacă nu a făcut o spovedanie generală. Toți avem nevoie de această Taină a Pocăinței, fiindcă nu este om fără de păcat. O cercetare amănunțită a conștiinței noastre la scaunul de spovedanie este absolut necesară, fiindcă la Ușile Împărăției Cerești trebuie să avem haina sufletului curată, pentru a ne face vrednici de împărtășirea din ospățul cel mare al Tatălui ceresc. Cu toții, la Sfântul Botez, primim din mâinile lui Dumnezeu veșmântul cel duhovnicesc alb ca zăpada. Prima Taină a Bisericii, prin care omul se încreștinează și devine fiu al cerului pe veșnicie. Neîncetat este nevoie să ne îngrijim ca să nu pătăm acest veșmânt primit la Sfântul Botez. Să ne îngrijim de haina noastră duhovnicească, ce nu va putea fi aruncată de pe noi niciodată. Cu ea ne vom prezenta în fața lui Hristos Dumnezeu. Nimeni nu poate intra la Cina cea Mare a lui Hristos, a păcii, a iubirii, a luminii, fără a se curăța aici, pe pământ, de tot păcatul și a-și clădi casa sufletului, nu pe nisip, ci pe Piatra cea tare, prin fapte bune, milostenie, rugăciune, iertare și iubire.\nEvanghelia Domnului nostru Hristos ne cheamă astăzi pe toți la Cina cea Mare, ne cheamă la ospățul credinței celei adevărate, la pocăință, la sfințenie, ne cheamă de la moarte la viață, la împărăția Slavei Sale celei Cerești. Lucifer, primind daruri cerești de la Dumnezeu, s-a ridicat cu pretenția de a fi egal cu El (Isaia 14:13-14). Fiecare dar pe care îl avem nu e de la noi înșine, este de la Dumnezeu și Lui trebuie să îl atribuim, pentru a înlătura din inima noastră înălțarea de sine, mândria și slava deșartă care ne afundă și ne duc departe de Dumnezeu.\n(Arhimandrit Natanael Haraga, Mănăstirea Sitaru, județul Ilfov)\n","date":"14 decembrie 2025","img":"/cuvant-duhovnicesc/cina-cea-mare-a-imparatiei-celei-fara-de-sfarsit/featured.jpg","lang":"ro","langName":"Română","largeImg":"/cuvant-duhovnicesc/cina-cea-mare-a-imparatiei-celei-fara-de-sfarsit/featured_hu_cf5f36fb2920d53.jpg","month":[{"title":"2025-12","url":"/month/2025-12/"}],"permalink":"/cuvant-duhovnicesc/cina-cea-mare-a-imparatiei-celei-fara-de-sfarsit/","series":[],"smallImg":"/cuvant-duhovnicesc/cina-cea-mare-a-imparatiei-celei-fara-de-sfarsit/featured_hu_f8b06eac87b227e0.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 28-a După Rusalii","url":"/tags/duminica-a-28-a-dup%C4%83-rusalii/"},{"title":"Pilda Celor Poftiți La Cină","url":"/tags/pilda-celor-pofti%C8%9Bi-la-cin%C4%83/"}],"timestamp":1765670400,"title":"Cina cea Mare a împărăției celei fără de sfârșit","year":[{"title":"2025","url":"/year/2025/"}]},{"authors":[],"categories":[{"title":"Evenimente","url":"/categories/evenimente/"}],"content":"Anunțăm cu deosebită bucurie că astăzi, 7 decembrie, de la ora 19:00, Grupul Psaltic Tronos al Patriarhiei Române va susține un concert în biserica noastră.\nVă așteptăm cu drag să ne bucurăm împreună de acest moment special!\n","date":"7 decembrie 2025","img":"/events/2025-sear%C4%83-de-suflet-cu-archd-mihail-buca-grupul-tronos/featured.jpg","lang":"ro","langName":"Română","largeImg":"/events/2025-sear%C4%83-de-suflet-cu-archd-mihail-buca-grupul-tronos/featured_hu_486d2cb1f40e9cbf.jpg","month":[{"title":"2025-12","url":"/month/2025-12/"}],"permalink":"/events/2025-sear%C4%83-de-suflet-cu-archd-mihail-buca-grupul-tronos/","series":[],"smallImg":"/events/2025-sear%C4%83-de-suflet-cu-archd-mihail-buca-grupul-tronos/featured_hu_a970b906e11a1833.jpg","tags":[{"title":"TRoNoS","url":"/tags/tronos/"}],"timestamp":1765108800,"title":"Seară de suflet cu Archd. Mihail Bucă \u0026 Grupul TRoNoS","year":[{"title":"2025","url":"/year/2025/"}]},{"authors":[{"title":"","url":"/authors/pr--sergiu-marian-chioarta/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 27-a după Rusalii (Tămăduirea femeii gârbove) Luca 13, 10-17\n„În vremea aceea Iisus învăța într-una din sinagogi sâmbăta. Și, iată, era acolo o femeie care avea de optsprezece ani un duh de neputință și care era gârbovă, încât nu putea să se ridice nicidecum. Iar Iisus, văzând-o, a chemat-o și i-a zis: Femeie, ești dezlegată de neputința ta! Și Și-a pus mâinile asupra ei, iar ea îndată s-a îndreptat și slăvea pe Dumnezeu. Atunci, mai-marele sinagogii, mâniindu-se că Iisus a vindecat-o sâmbăta, răspunzând, zicea mulțimii: Șase zile sunt în care trebuie să se lucreze; deci veniți în aceste zile și vă vindecați, iar nu în ziua sâmbetei! Domnul însă i-a răspuns și a zis: Fățarnicilor! Fiecare dintre voi nu dezleagă, oare, sâmbăta boul sau asinul său de la iesle și nu îl duce să-l adape? Dar aceasta, fiică a lui Avraam fiind, pe care a legat-o Satana, iată, de optsprezece ani, nu se cuvenea, oare, să fie dezlegată de legătura aceasta în ziua sâmbetei? Și, zicând El acestea, s-au rușinat toți cei ce erau împotriva Lui, iar poporul întreg se bucura de toate faptele cele slăvite, săvârșite de Dânsul.” (Luca 13, 10-17)\nTrăim într-o lume cuprinsă de boală. Alături de infirmitate trupească, există mult beteșug spiritual. Omul e încovoiat sufletește, înțepenit, având și mintea amorțită. În stări adânci de neputință, mărturisește că se simte legat de mâini și de picioare. Metafora aceasta e foarte potrivită, ea exprimând o realitate profundă: încătușarea pe care o persoană o simte este un fapt cât se poate de real.\nCum am ajuns în situația aceasta? De ce ne simțim atât de gârboviți? Ce s-a întâmplat? Când am început să coborâm cu viața? Cine ne va ajuta, să ne îndrepte? Unde? Cum?\nAstăzi, la jumătatea Postului Nașterii Domnului, Biserica prezintă o pericopă evanghelică ce ne întărește în credința că orice neputință poate fi dezlegată cu adevărat.\nNe îndreptăm atenția asupra Evangheliei din Duminica a 27-a după Rusalii. Urmărim cum a fost tămăduită femeia gârbovă.\nGârbovirea§ Iisus învăța într-o sinagogă, iar între oamenii adunați să asculte se afla „o femeie care avea un duh de neputință și care era gârbovă, de nu putea să se ridice în sus nicidecum”. Asculta și ea cuvintele Domnului, când deodată Iisus o cheamă la El și îi spune: „Ești dezlegată de neputința ta!”. Sfântul Evanghelist Luca relatează că după ce mai-marele sinagogii s-a manifestat nervos față de minunea săvârșită în acea zi de sâmbătă, Domnul Hristos răspunde: „Această fiică a lui Avraam fiind, pe care a legat-o Satana, iată de optsprezece ani, nu se cuvenea oare să fie dezlegată de legătura aceasta?”.\nÎn poporul nostru, când cineva duce o suferință îndelungată, persoanele apropiate își exprimă tristețea spunând că „parcă l-a uitat Dumnezeu pe omul acesta”. Însuși omul suferind are ispita aceasta, de a se simți uitat, părăsit de Părintele ceresc. Iată că Dumnezeu cunoaște toată durerea omului. Iisus Hristos știa în detaliu că acea pe care a chemat-o să o vindece suferea de optsprezece ani și, mai ales, știa cauza dramei ei - o legătură a Satanei. Întrebarea „de ce?” stă mereu pe buzele omului bolnav, care se frământă foarte mult să înțeleagă de ce el suferă. Durerea este sporită de multe alte gânduri și întrebări. La greutatea bolii se adaugă multă nedumerire pe care însă o poate desluși Cel ce mereu este la curent cu viața noastră - Domnul Hristos!\nFemeia gârbovă era deci bolnavă trupește încât nu se putea ridica. Totodată, era infirmă sufletește - având un duh de neputință. Ajunsese în starea aceasta printr-o legătură a satanei. Părinții Bisericii evidențiază mereu cât de grav e să păcătuiești, atenționând că pe măsură ce înaintăm în patimi, diavolul începe să aibă tot mai multă stăpânire asupra noastră. Patima este păcatul care ne stăpânește. Devenind robi ai unui păcat, așa predăm controlul diavolului, cel care urăște viața noastră și caută cu orice chip să o distrugă pentru veșnicie. În același timp cu înaintarea în păcat se îmbolnăvește sufletul nostru și începem a trăi o stare de gârbovire, de înțepenire. Devenim bolnavi sufletește. Urmează adesea un lung drum de recuperare.\nVindecarea, întoarcerea de la cele rele, „redresarea omului trebuie să înceapă cu credința”. Așa învață în mod deosebit Sfântul Dumitru Stăniloae în lucrarea sa Asceza și Mistica Bisericii Ortodoxe. Deși nu se relatează explicit, totuși înțelegem ce a făcut femeia gârbovă pentru vindecarea ei. A rămas credincioasă! Orice s-a întâmplat regretabil în viața ei, la optsprezece ani de la acel eveniment ea se afla la templu. Căuta mântuirea. Probabil nu se mai gândea la vindecarea trupească, dar era acolo pentru sufletul ei. Nu Îi cere lui Iisus să o slobozească de boală - își asumase totul. Adesea, când oamenii cunosc foarte bine cauza suferinței lor, când știu că au greșit mult, ei nu mai cârtesc. Se opresc de la rele și dobândesc sănătatea sufletului. Alături de credința femeii gârbove ne impresionează un alt lucru: odată vindecată, ea slăvește pe Dumnezeu. Aceasta e prima ei reacție. Unii oameni, când se izbăvesc de suferințe îndelungate, își mărturisesc necredința, uimirea: „Nu mai credeam niciodată că se poate”. Primul gând îl dezvăluie mereu pe omul lăuntric. Așa suntem, primul gând ne reprezintă. Deși în exterior era încovoiată de boală, în interior femeia avea acum sufletul sănătos. Ea mulțumește lui Dumnezeu. Gratitudinea e semn de sănătate sufletească. Asistând mereu bolnavii, Părinții Bisericii au realizat că de multe ori Dumnezeu întârzie vindecarea trupească, până omul devine sănătos mai întâi sufletește. Așa încât boala să fie de folos. Cei optsprezece ani de boală nu fuseseră o uitare din partea Domnului, ci o așteptare. Totul era o taină și nu o uitare. În această vreme, femeia gârbovă se tămăduise sufletește. A primit acum și vindecarea trupului.\nHristos ne învață pastorația omului gârbovit§ Evanghelia din această duminică e folositoare pentru fiecare credincios, dar mai ales pentru cei care îndrumă suflete pe calea mântuirii. Noi, slujitorii mici și modești de astăzi, învățăm să nu greșim ca mai-marele sinagogii de atunci. E foarte dureroasă imaginea mai-marelui, care s-a arătat mic cu sufletul; păstorului care nu putea să se bucure pentru vindecarea oii sale. E dramatic cum slujitorul nu L-a recunoscut pe Cel căruia îi slujea.\nCei care suntem păstori de suflete trebuie să urmăm în lucrare Păstorului cel Bun. Iisus Hristos ne învață pastorația oamenilor gârboviți de păcate și bolnavi cu trupul. Studiind atent minunea, citim că „Iisus, văzând-o, a chemat-o”. Astfel, înțelegem că nu trebuie să așteptăm ca bolnavul să ne solicite ajutorul și rugăciunea, ci noi să avem inițiativa de a ne întâlni cu cel ce suferă. Faptul că „Și-a pus mâinile asupra ei” a făcut așa încât trupul ei „îndată s-a îndreptat”. Noi, ca oameni, suntem lipsiți de putere, dar ca preoți avem forța gestului binecuvântării. Nu de puține ori, oamenii mărturisesc faptul că după ce preotul le-a binecuvântat creștetul au simțit o ușurare, o putere. Acestea vin de la Hristos, Cel ce lucrează prin preoții Săi. Învățăm, deci, să căutăm noi pe bolnavi și să îi binecuvântăm.\nCând Mântuitorul nostru Iisus Hristos îi spune femeii: „Ești dezlegată de neputința ta”, acest lucru nu e o simplă vorbă, ci o realitate de luat în seamă. Răspunzând mai-marelui sinagogii, Iisus menționează că pe femeia vindecată „a legat-o Satana”. Înțelegem, așadar, că starea de gârbovire în care se găsește cineva nu e o simplă trăire psihologică ce trebuie tratată doar prin dialog, sfat și remontare mentală. E vorba de o adevărată încătușare. O legătură spirituală ce are nevoie de dezlegare dumnezeiască. Din acest motiv, Biserica a alcătuit pentru preoți rugăciuni specifice. Mai mult, s-a instituit și statornicit în Biserica Ortodoxă Taina Spovedaniei. Totul, pentru a înfăptui lucrarea Mântuitorului mai departe - „oricâte veți dezlega pe pământ vor fi dezlegate și în cer” (Matei 18, 18). Așa cum Iisus „și-a pus mâinile asupra” femeii gârbove, la fel fac preoții pentru toți cei bolnavi spiritual: îi spovedesc și le dăruiesc dezlegare de la Domnul Hristos.\nMinunea tămăduirii interioare se poate repeta cu oricine§ Tămăduirea femeii gârbove, după optsprezece ani de boală, este un început de speranță pentru toți cei care se simt aplecați, gârboviți, bolnavi sufletește. Starea apăsătoare în care ne aflăm uneori în viață este rezultatul păcatului, îndepărtării de Dumnezeu. Așa cum femeia gârbovă nu putea să stea dreaptă, să privească înainte, la fel și pentru noi, se întâmplă să nu mai avem puterea de a ridica fruntea sus și a merge înainte. Când ne simțim gârboviți spiritual, când vedem că ni s-a împotmolit viața, trebuie să ne întoarcem spre Cel ce ne-a dăruit sufletul și îl poate vindeca. Avem nevoie de Dezlegarea Sa! Minunea vindecării interioare Iisus Hristos o poate repeta cu oricine.\n","date":"7 decembrie 2025","img":"/cuvant-duhovnicesc/redresarea-omului-incepe-cu-credinta/featured.jpg","lang":"ro","langName":"Română","largeImg":"/cuvant-duhovnicesc/redresarea-omului-incepe-cu-credinta/featured_hu_8ada873bd5cc5564.jpg","month":[{"title":"2025-12","url":"/month/2025-12/"}],"permalink":"/cuvant-duhovnicesc/redresarea-omului-incepe-cu-credinta/","series":[],"smallImg":"/cuvant-duhovnicesc/redresarea-omului-incepe-cu-credinta/featured_hu_424c2682d79c031d.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 27-a După Rusalii","url":"/tags/duminica-a-27-a-dup%C4%83-rusalii/"},{"title":"Tămăduirea Femeii Gârbove","url":"/tags/t%C4%83m%C4%83duirea-femeii-g%C3%A2rbove/"}],"timestamp":1765065600,"title":"Redresarea omului începe cu credința","year":[{"title":"2025","url":"/year/2025/"}]},{"authors":[{"title":"","url":"/authors/pr--conf--dr--catalin-vatamanu/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 30-a după Rusalii (Dregătorul bogat - păzirea poruncilor)\n„În vremea aceea un om oarecare s-a apropiat de Iisus și L-a întrebat, zicând: Bunule Învățător, ce să fac ca să moștenesc viața de veci? Iar Iisus i-a zis: Pentru ce Mă numești bun? Nimeni nu este bun, decât Unul Dumnezeu. Știi poruncile: Să nu săvârșești adulter, să nu ucizi, să nu furi, să nu mărturisești strâmb, cinstește pe tatăl tău și pe mama ta. Iar el a zis: Toate acestea le-am păzit din tinerețile mele. Auzind, Iisus i-a zis: Încă una îți lipsește: Vinde toate câte ai și le împarte săracilor, și vei avea comoară în ceruri; și vino de urmează Mie. Iar el, auzind acestea, s-a întristat, căci era foarte bogat. Și văzându-l întristat, Iisus a zis: Cât de greu vor intra cei ce au averi în Împărăția lui Dumnezeu! Că mai lesne este a trece camila prin urechile acului decât să intre bogatul în Împărăția lui Dumnezeu. Zis-au cei ce ascultau: Și cine poate să se mântuiască? Iar El a zis: Cele ce sunt cu neputință la oameni sunt cu putință la Dumnezeu.” (Luca 18, 18-27)\nTinerii de astăzi - fără a generaliza, ci observând cu discernământ o realitate tot mai vizibilă - se află într-o poziție privilegiată din perspectiva formării lor intelectuale, profesionale și spirituale. Mulți dintre ei beneficiază de o educație universitară solidă, stăpânesc limbaje tehnologice și sociale complexe, cultivă o capacitate de leadership surprinzătoare și, încă de la începutul vieții adulte, ocupă poziții de răspundere în organizații și instituții. Nu sunt puțini cei care demonstrează o creativitate remarcabilă, o sensibilitate socială autentică și o dorință reală de a contribui la binele comunității prin voluntariat sau inițiative civice. Mai mult, în plan interior, mulți dintre ei manifestă o uimitoare luciditate spirituală: pun întrebări decisive, interoghează sensul vieții, caută adevărul și se preocupă sincer de propria înveșnicire, cu o seriozitate aproape ascetică. Dar tocmai această putere - creativă, reflexivă, inovatoare - devine, în fața lui Hristos, contextul unei chemări mult mai radicale decât aceia își imaginează. Întâlnirea cu Cuvântul revelat în Evanghelie nu este doar o validare a vocațiilor, în Biserică, ci și o interogare lăuntrică: nu „Ce pot realiza?”, ci „Ce pot dărui?”; nu „Ce pot stăpâni?”, ci „Cine pot deveni?”. Astfel, această generație tânără și neliniștită, cu aspirații și inspirații, se identifică în anumite privințe cu personajul din Luca 18, 18-27: un tânăr dregător, care vine la Hristos Domnul nu din curiozitate superficială, ci din dorința de desăvârșire lăuntrică: „Ce să fac ca să moștenesc viața veșnică?”.\nRelatarea întâlnirii Domnului cu dregătorul bogat este în prelungirea altor trei narațiuni: Pilda judecătorului nedrept, care pune în lumină fidelitatea neclintită a lui Dumnezeu în contrast cu instabilitatea omului (18, 1-8); Pilda vameșului și a fariseului, ce diferențiază între autosuficiența religioasă și smerenie (18, 9-14); aducerea copiilor la Hristos, „căci împărăția lui Dumnezeu este a unora ca aceștia” (18, 15-16). Împreună, aceste scene trasează profilul spiritual al celui care poate moșteni viața veșnică: hotărârea statornică în credință, smerenia autentică și curățenia copilăriei lăuntrice.\nTânărul care se apropie de Hristos este prezentat ca „dregător”, adică un membru al elitei conducătoare. Tradiția iudaică, reflectată și de Filon din Alexandria, admitea ca un tânăr între 21 și 28 de ani să ocupe un loc în Sinedriu, cu atât mai mult dacă era înstărit și devotat Legii, profil care îl apropie de descrierea lui Saul din Facerea 7, 58. Seriozitatea și intensitatea acestei căutări se manifestă vizibil: în Marcu 10, 17, el „aleargă” spre Iisus și „îngenunchează înaintea Lui”, semn al unei dorințe autentice de a afla adevărul. Interogația sa: „Bunule învățător, ce să fac ca să moștenesc viața de veci?” (v. 18), devine astfel expresia unei maturități religioase timpurii și a unei preocupări existențiale care depășește simpla curiozitate doctrinară.\nBunătate pedagogică, izvorâtă din însăși bunătatea Sa divină§ Răspunsul lui Hristos se distinge printr-o bunătate pedagogică, izvorâtă din însăși bunătatea Sa divină. El nu apasă conștiința tânărului cu povara complicată a cazuisticii juridice iudaice, nici nu îl îndreaptă către elaboratele interpretări fariseice greu de împlinit chiar și pentru un învățat înstărit și experimentat. În locul acestora, îl așază în fața a ceea ce este imediat, simplu și fundamental: poruncile celei de-a doua table a Decalogului, bine cunoscute și universal recunoscute. Alegerea lor nu este întâmplătoare. Domnul menționează intenționat aceste porunci clare pentru a-i dezvălui tânărului că nici măcar exigența lor elementară nu fusese împlinită în adevăratul ei sens; cu atât mai puțin poruncile primei table a Legii, care cer iubirea de Dumnezeu ca temei și sens ale vieții.\n„Toate acestea le-am păzit din tinerețile mele” (v. 21), răspunde cu emfază tânărul dregător, reliefând o formă subtilă de iluzie spirituală, în care acumularea de competențe este confundată cu împlinirea interioară. În logica Evangheliei, însă, autosuficiența devine punctul în care omul își dezvăluie limitarea: nu ceea ce „știe” sau „poate” îl așază pe drumul vieții veșnice, ci disponibilitatea de a se lăsa condus dincolo de propriile reușite pentru a întâlni chemarea transformatoare a lui Hristos.\nÎn textul Sfântului Evanghelist Marcu (10, 21) apare acum o mențiune unică în relatările sinoptice: „Iar Iisus, privindu-l, l-a iubit” (ὁ δὲ Ἰησοῦς ἐμβλέψας αὐτῷ ἠγάπησεν αὐτόν). Privirea Lui iubitoare, personală, față către față, nu este evaluativă, ci încurajatoare și dezvăluie așteptarea lui Dumnezeu ca omul să răspundă. Sfântul Marcu subliniază prin această afirmație un aspect revelator al pedagogiei divine: înainte ca Hristos să ceară ceva, El iubește. Această iubire devine cadrul în care exigența Evangheliei capătă sens: chemarea „Vino de urmează Mie!” (v. 22) nu este un canon dogmatic, ci invitația la o libertate mai mare decât cea oferită de împlinirea formală a Legii.\nÎn ciuda mărturisitei sale cunoașteri și disponibilități de transformare, tânărul rămâne prins într-o autoiluzie spirituală pe care Hristos Domnul o risipește prin cuvintele: „Încă una îți lipsește: Vinde toate câte ai și le împarte săracilor și vei avea comoară în ceruri; și vino de urmează Mie!” (v. 22), arătându-i că adevărata împlinire stă în renunțarea radicală la ceea ce îl ține captiv. Deși afirmă fidelitatea față de porunci, atașamentul lui interior față de avere îl plasează într-o bipolaritate spirituală, în care inima sa se împarte între voia lui Dumnezeu și propriul capital. Iar o inimă dedublată nu poate gusta libertatea discipolatului, care revendică întreaga viață a tânărului, nu doar potențialul lui.\nEste semnificativ faptul că tânărul dregător nu reacționează nici cu iritare, nici cu ironia disprețuitoare pe care Evanghelia o atribuie fariseilor iubitori de avere (cf. Luca 16, 14). În locul unei rezistențe verbale, în el se desfășoară o luptă lăuntrică profundă: dorința sinceră de a dobândi viața veșnică se izbește de greutatea atașamentului său față de cele materiale. De aceea, spune textul, „s-a întristat” (v. 23): chipul i se întunecă, iar tăcerea devine semnul unei conștiințe care, deși nu respinge adevărul, nu poate încă să-l urmeze până la capăt. În această discrepanță dintre calmul exterior și tulburarea lăuntrică se află drama omului chemat, dar nehotărât să iasă din propria zonă de confort și de siguranță.\nHristos Domnul nu ironizează bogăția, ci autoînșelarea§ Acolo unde omul își construiește singur siguranța, nu mai rămâne loc pentru smerenia care te așază în starea de primitor, pentru generozitatea care te așază în starea de dăruitor și pentru lepădarea de sine care deschide porțile harului. Hristos Domnul nu ironizează bogăția, ci autoînșelarea: omul crede că poate pătrunde în Împărăție împovărat de sine însuși. El le vorbește Apostolilor despre camila care încearcă să treacă prin urechile acului, însă rabinii babilonieni, parcă dorind să sublinieze imposibilul, au schimbat în zicerile lor cămila cu un elefant, semn că omul găsește mereu un mod ingenios de a-și amplifica propriile neputințe. Și totuși, poate cea mai amară ironie este că, în timp ce discutăm despre ce animal ar încăpea sau nu prin ac, ratăm „elefantul din încăpere”: încrederea noastră naivă că le știm și le putem face pe toate. Căci adevărata imposibilitate nu stă în dimensiunile animalului, ci în rigiditatea inimii care nu se poate coborî la smerenie, care nu poate renunța la posesivitate și care se teme să fie generoasă fără calcule contabile. De aceea, cu cât ne agățăm mai mult de bogății - fie ele materiale, intelectuale sau afective -, cu atât „cămila” autosuficienței noastre stă blocată în fața porții sufletului, prin care doar cel ce se leapădă de sine (Matei 16, 24; Marcu 8, 34; Luca 9, 23) poate pătrunde.\nPentru mulți tineri de astăzi, experiența directă derivată din această scenă este confruntarea cu un adevăr dur: idealul Evangheliei nu poate fi atins doar prin competență, voință sau disciplină, adică exact prin instrumentele pe care ei le stăpânesc cel mai bine. Ei constată, uneori cu uimire, că în plan spiritual talentul nu compensează neputința, nici educația nu compensează lipsa harului, nici leadershipul nu înlocuiește ascultarea. Dar „cele ce sunt cu neputință la oameni sunt cu putință la Dumnezeu” (v. 27). În acest mod, Hristos îl conduce pe tânărul dregător, și prin el pe noi, spre autocunoaștere și spre o smerită reevaluare de sine, împlinind paradoxala logică duhovnicească: pe cei încrezuți în sine îi trimite mai întâi la prima treaptă, a Legii, iar pe cei care au depășit-o prin smerenie îi conduce către Evanghelie. Tocmai aici se naște cea mai profundă experiență directă: descoperirea unei limite care nu descurajează, ci ridică privirea și deschide mintea către slăvirea lui Dumnezeu, după cum ne invită psalmistul: „Lăudați, tineri, pe Domnul, lăudați numele Domnului!” (Psalmul 112, 1).\nPr. conf. habil. dr. Cătălin Vatamanu, Facultatea de Teologie Ortodoxă din Iași\n","date":"30 noiembrie 2025","img":"/cuvant-duhovnicesc/tanarul-dregator-si-intrebarea-care-iti-schimba-viata/featured.jpg","lang":"ro","langName":"Română","largeImg":"/cuvant-duhovnicesc/tanarul-dregator-si-intrebarea-care-iti-schimba-viata/featured_hu_381a5c0baae7d35c.jpg","month":[{"title":"2025-11","url":"/month/2025-11/"}],"permalink":"/cuvant-duhovnicesc/tanarul-dregator-si-intrebarea-care-iti-schimba-viata/","series":[],"smallImg":"/cuvant-duhovnicesc/tanarul-dregator-si-intrebarea-care-iti-schimba-viata/featured_hu_a35ae969b679ca39.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 30-a După Rusalii","url":"/tags/duminica-a-30-a-dup%C4%83-rusalii/"},{"title":"Dregătorul Bogat - Păzirea Poruncilor","url":"/tags/dreg%C4%83torul-bogat---p%C4%83zirea-poruncilor/"}],"timestamp":1764460800,"title":"Tânărul dregător și întrebarea care îți schimbă viața","year":[{"title":"2025","url":"/year/2025/"}]},{"authors":[{"title":"","url":"/authors/protos--teofan-popescu/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 26-a după Rusalii (Pilda bogatului căruia i-a rodit țarina)\n„Zis-a Domnul pilda aceasta: Unui om bogat i-a rodit din belșug țarina. Și el cugeta în sine, zicând: Ce voi face, că n-am unde să adun roadele mele? Și a zis: Aceasta voi face: Voi strica hambarele mele și mai mari le voi zidi și voi strânge acolo toate roadele mele și bunătățile mele; și voi zice sufletului meu: Suflete, ai multe bunătăți strânse pentru mulți ani; odihnește-te, mănâncă, bea, veselește-te. Însă Dumnezeu i-a zis: Nebune! În această noapte vor cere de la tine sufletul tău. Și cele ce ai pregătit ale cui vor fi? Așa se întâmplă cu cel ce-și adună comori pentru sine însuși și nu se îmbogățește în Dumnezeu.” (Luca 12, 16-21)\nÎn pilda pe care Biserica a rânduit-o în această duminică ni se prezintă sintetic una dintre cele mai des întâlnite curse prin care omul poate rata întâlnirea cu propria sa fericire sau, altfel spus, întâlnirea cu adevărata chemare a sufletului său. Cu această ispită ne putem confrunta cu toții atunci când nu simțim cu adevărat, nu înțelegem că orice dar pe care îl primim de la Dumnezeu ne îmbogățește și ne înalță sufletește doar atunci când îl punem în slujba Tatălui ceresc și îl folosim cu smerenie pentru ajutorarea semenilor. Aceasta este calea pentru a ne putea îmbogăți întru Dumnezeu și pentru a fi fericiți!\nOmenia pe care trebuie să o arătăm față de semeni.§ Bogatului din această pildă, pe care o găsim doar în Evanghelia după Luca (12, 16-21), „i-a rodit din belșug țarina”. Din păcate însă, primul său gând nu a fost să-I mulțumească Bunului Dumnezeu pentru această binecuvântare și să-i ajute pe săraci din acest belșug de roade, ci el a fost cuprins de îngrijorare gândindu-se că nu are unde să depoziteze toate aceste roade ale pământului. Soluția simplistă pe care a găsit-o a fost aceea de a-și dărâma hambarele și de a face unele mult mai mari unde să încapă totul. Ierarhul sârb Nicolae Velimirovici scria că „în loc să strice pe omul vechi din el și să zidească pe cel nou” prin fapte de milostenie, bogatul „se apucă să-și dărâme hambarele, magaziile și pivnițele ca să-și facă altele” (Predici). Iar Fericitul Augustin observă că bogatul nu și-a dat seama „că cele mai sigure hambare pentru recolta sa sunt pântecele celor săraci și flămânzi” și că numai în acest fel bogata recoltă „s-ar fi păstrat intactă în ceruri”. Altfel spus, tot ceea ce facem aici pentru Dumnezeu și pentru aproapele, cu dragoste, cu dăruire, cu smerenie, rămâne în veșnicie, se tot adaugă la comoara noastră duhovnicească, ne îmbogățește în Dumnezeu. În acest sens trebuie înțeles și frumosul îndemn din Apostolul de astăzi: „Drept aceea, nu fiți fără de minte, ci înțelegeți care este voia Domnului” și „vă umpleți de Duhul” (Efeseni 5, 17-18). Voia lui Dumnezeu pentru fiecare dintre noi nu ne este impusă cu forța, ci ne este doar arătată atunci când noi vrem să o aflăm. Ea nu poate fi alta decât a ne depăși stările pătimașe, a fi liberi lăuntric și a ne strădui cât mai mult să dobândim Duhul Sfânt.\nProblema marilor îmbogățiți și a neajutorării de către aceștia a oamenilor nevoiași este foarte actuală astăzi atât în România, cât și în întreaga lume. Sfântul Cuvios Mărturisitor Sofian de la Antim, referindu-se îndeosebi la situația din țara noastră, spunea: „Există, de asemenea, milionari și miliardari. De obicei, ei țin să aibă și mai mult. Aceștia trebuie să fie conștienți de faptul că dacă nu sunt milostivi în această viață se vor duce acolo unde nu vor avea nimic. Iar cei care nu au nimic aici, dar respectă rânduiala creștină, vor avea dincolo totul. Căci porunca lui Dumnezeu se mărginește la această omenie, la această dăruire prin care îl ajuți pe cel de lângă tine. Nu ne putem mântui singuri. Ne mântuim și prin ajutorarea aproapelui nostru. Dacă eu strâng bani și nu-i dau la nimeni, asta arată că trăiesc într-o minciună continuă. Rămân cu banii mei, apoi vine moartea… Când însă îl ajut pe aproapele meu să ducă o viață decentă, ne putem mântui mai ușor cu toții. Cam așa înțeleg eu viața aceasta” (Smerenia și dragostea, însemnele trăirii ortodoxe).\nNu bogăția în sine ne îndepărtează de Dumnezeu, ci alipirea pătimașă de ea, așa cum ne avertizează și psalmistul: „Bogăția de ar curge, nu vă lipiți inima de ea” (Psalmi 61, 10). Cu cât omul este în mod real tot mai preocupat de dobândirea vieții celei veșnice, cu atât el realizează că orice tip de bogăție pe care o poate avea, orice întâlnire, orice întâmplare, toate trebuie spiritualizate, transfigurate, citite în cheia pedagogiei divine, în așa fel încât ele să devină mijloace prin care să adăugăm un plus maturizării noastre duhovnicești, mijloace de dobândire a unei inimi smerite în care să vieze, să crească necontenit lucrarea Duhului Sfânt. Această lucrare se vădește prin căldura, sinceritatea și bunătatea pe care le arătăm față de aproapele, prin felul cum știm să dezvoltăm relațiile personale care să ne ajute la îmbogățirea vieții noastre întru Hristos.\nCeasul neașteptat al morții§ Sfântul Ioan Gură de Aur ne arată că bogații „nu vor scăpa de pedeapsă dacă nu vor face milostenie pe măsura avuției lor” (Omilii la Matei). Din păcate, bogatul acestei pilde nu-și asumă în vreun fel lucrarea de milostenie, ci dă dovadă de egoism și de superficialitate, spunându-și întru sine: „Suflete, ai multe bunătăți strânse pentru mulți ani; odihnește-te, mănâncă, bea, veselește-te” (Luca 12, 19). Lipsa de empatie față de durerile și de nevoile aproapelui, precum și lipsa de respect față de învățătura lui Hristos îl întunecă pe om, îl împing spre tragedia unor confuzii majore. Astfel, bogatul are impresia că sufletul lui se bucură și se odihnește prin mâncare și băutură. Această mentalitate denotă însă tocmai starea sa de împietrire lăuntrică, lipsa de comunicare și de comuniune a sufletului cu Dumnezeu. Căci, așa cum ne învață tot Cuviosul Sofian, „sufletul flămânzește și însetează ca și cerbul după izvoarele apelor. El însetează și dorește după adevăr, bine și frumos, ca planta după lumina și căldura soarelui. El nu poate crește și nu se poate dezvolta decât sub razele binefăcătoare ale iubirii și ale bunei înțelegeri dintre oameni. Sufletul nu se adapă decât cu apa limpede a lacrimilor pocăinței și rugăciunii. Sufletul nu se simte bine decât în aerul curat al faptelor bune și al harului dumnezeiesc aflător în Biserică”; sufletul „pentru hrană și întărire are masa dumnezeiască a Sfintei Împărtășanii”.\nO altă expresie a derutei în care trăiește bogatul este amăgirea des întâlnită astăzi prin care mulți oameni se comportă ca și cum ar muri peste câteva secole. În general, omul modern este prea puțin dispus să conștientizeze fragilitatea condiției umane, adică să-și dea seama că poate pleca din această viață în orice clipă. Cea mai bună pregătire pentru moartea noastră trupească, pentru marele examen al despărțirii sufletului de trup, este tocmai îmbogățirea noastră în Dumnezeu. Bogatul împătimit de propria avere nu se obosește însă cu asemenea pregătiri. El se gândește doar cum va trăi ghiftuit, mult și bine. Psalmistul observă cu amărăciune: „Și omul, în cinste fiind, n-a priceput; alăturatu-s-a dobitoacelor celor fără de minte și s-a asemănat lor” (Psalmi 48, 12).\nDeși încă din perioada Vechiului Testament Dreptul Iov ne învață că doar în mâna lui Dumnezeu se „ține viața a tot ce trăiește și suflarea întregii omeniri” (Iov 12, 10), bogatul este foarte sigur că va mai trăi mulți ani plini de belșug material. În fața acestei îngâmfări prostești, vine imediat răspunsul lui Dumnezeu: „Nebune! În această noapte vor cere de la tine sufletul tău. Și cele ce ai pregătit ale cui vor fi?” (Luca 16, 20). Nebunie este să creadă cineva că își hotărăște lungimea vieții sale și tot nebunie este pentru noi tot ceea ce ne împiedică de la adevărata îmbogățire întru Dumnezeu. Sfântul Teofilact al Bulgariei ne vorbește și despre simbolismul nopții în care sufletul bogatului neprevăzător este răpit brusc din această viață: „Așadar, cu adevărat noaptea îi este cerut sufletul unuia ca acesta, căci nu are lumină a cunoștinței celei dumnezeiești, care să-i lumineze lui, ci în noaptea iubirii de bogăție aflându-se și de aceasta fiind întunecat, îl apucă moartea” (Tâlcuirea Sfintei Evanghelii de la Luca).\nConcluzia textului Evangheliei de astăzi se poate rezuma și astfel: dacă omul nu își asumă drept scop principal al vieții îmbogățirea în Dumnezeu, atunci, la ceasul (neașteptat al) morții, când vălul lumii de aici se va ridica, el va avea parte de mari și neplăcute surprize.\n","date":"23 noiembrie 2025","img":"/cuvant-duhovnicesc/a-te-imbogati-in-dumnezeu/featured.jpg","lang":"ro","langName":"Română","largeImg":"/cuvant-duhovnicesc/a-te-imbogati-in-dumnezeu/featured_hu_bdec3742cdf83677.jpg","month":[{"title":"2025-11","url":"/month/2025-11/"}],"permalink":"/cuvant-duhovnicesc/a-te-imbogati-in-dumnezeu/","series":[],"smallImg":"/cuvant-duhovnicesc/a-te-imbogati-in-dumnezeu/featured_hu_e1c865891b71affb.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 26-a După Rusalii","url":"/tags/duminica-a-26-a-dup%C4%83-rusalii/"},{"title":"Pilda Bogatului Căruia I-a Rodit Țarina","url":"/tags/pilda-bogatului-c%C4%83ruia-i-a-rodit-%C8%9Barina/"}],"timestamp":1763856000,"title":"A te îmbogăți în Dumnezeu","year":[{"title":"2025","url":"/year/2025/"}]},{"authors":[{"title":"","url":"/authors/patriarhul-daniel/"}],"categories":[],"content":"PASTORALA\nSFÂNTULUI SINOD AL BISERICII ORTODOXE ROMÂNE\nLA PRIMA DUMINICĂ\nA POSTULUI NAȘTERII DOMNULUI DIN ANUL 2025\nPRIVIND ÎNSEMNĂTATEA „ANULUI OMAGIAL AL\nCENTENARULUI PATRIARHIEI ROMÂNE” ȘI A „ANULUI\nCOMEMORATIV AL DUHOVNICILOR ȘI MĂRTURISITORILOR\nORTODOCȘI ROMÂNI DIN SECOLUL AL XX-LEA”\nÎN PATRIARHIA ROMÂNĂ\nPREACUVIOSULUI CIN MONAHAL,\nPREACUCERNICULUI CLER\nȘI PREAIUBIȚILOR CREDINCIOȘI\nDIN PATRIARHIA ROMÂNĂ,\nHAR, PACE ȘI BUCURIE\nDE LA DUMNEZEU TATĂL, FIUL ȘI SFÂNTUL DUH,\nIAR DE LA NOI PĂRINTEȘTI BINECUVÂNTĂRI\nPreacuvioși și Preacucernici Părinți,\nIubiți frați și surori în Domnul,\nPăstrând neîntreruptă rânduiala așezată în anul 2008 privind anii omagiali și comemorativi, Sfântul Sinod al Bisericii Ortodoxe Române a proclamat anul 2025, în Patriarhia Română, ca Anul omagial al Centenarului Patriarhiei Române și Anul comemorativ al duhovnicilor și mărturisitorilor ortodocși români din secolul al XX-lea.\nDe-a lungul celor 100 de ani de activitate și organizare instituțională, Patriarhia Română a propovăduit Evanghelia și a condus credincioșii, prin lucrarea Duhului Sfânt, către Hristos, Mirele Bisericii, fiind în același timp și un factor de unitate națională, stabilitate socială și înflorire culturală, iar duhovnicii și mărturisitorii ortodocși români din secolul al XX-lea au fost trăitori și apărători ai credinței ortodoxe în timpurile ostile ale regimului comunist ateu.\nDreptmăritori creștini,\nAtât recunoașterea autocefaliei Bisericii Ortodoxe Române din anul 1885, cât și ridicarea ei la rangul de Patriarhie, la 4 februarie 1925, reprezintă două evenimente istorice de importanță capitală pentru viața bisericească a poporului român, deoarece au influențat în mod deosebit dezvoltarea instituțională și administrativă dinamică a Bisericii Ortodoxe Române, fiind și expresia firească a unității spirituale și naționale realizate prin Marea Unire de la 1 Decembrie 1918. Canonizarea sfinților români, înființarea de noi eparhii, organizarea diasporei ortodoxe române, aportul consistent al Bisericii Ortodoxe Române în domeniul relațiilor interortodoxe, intercreștine și interreligioase nu s-ar fi putut realiza fără aceste momente providențiale ale istoriei și devenirii sale.\nÎntemeiată în contextul istoric al României Mari, Patriarhia Română a devenit simbolul unității spirituale a tuturor românilor ortodocși, reuniți între aceleași hotare naționale, după secole de separare administrativă și bisericească.\nMarea Unire a determinat schimbări importante inclusiv în viața Bisericii noastre, impunându-se principiul organizării unitare a vieții bisericești în toate provinciile regatului României Mari. La 31 decembrie 1919, a fost ales mitropolit primat Episcopul Miron Cristea al Caransebeșului, care participase la actul istoric de la 1 decembrie 1918, fiind unul dintre ierarhii care au oficiat slujba de Te Deum pentru întrunirea delegaților votanți ai Rezoluției de unire de la Alba Iulia și membru al delegației transilvănene care a înmânat Actul Unirii regelui Ferdinand la 14 decembrie 1918, în București.\nÎn acest context, mai multe personalități bisericești, politice și culturale au susținut și argumentat ideea înființării Patriarhiei ca act de prestigiu pentru o Biserică autocefală și pentru România Întregită, care, după Revoluția bolșevică (6-7 noiembrie 1917), „era cel mai mare stat ortodox din Europa”, așa cum menționa profesorul Alexandru Lapedatu, ministrul Cultelor1, și „singurul popor ortodox cu un simplu mitropolit primat în fruntea unei Biserici autonome”2, cum constata savantul Nicolae Iorga. În 4 februarie 1925, la propunerea mitropolitului Pimen Georgescu al Moldovei, Sfântul Sinod al Bisericii Ortodoxe Române a hotărât înființarea Patriarhiei Române, propunere votată în unanimitate. În aceeași ședință, episcopul Vartolomeu Stănescu al Râmnicului-Noului Severin a dat citire Actului de Înființare a Patriarhatului românesc și hotărârea a fost comunicată guvernului spre legiferare. După adoptarea proiectului de lege de către corpurile legislative (12 și 17 februarie 1925), legea a fost promulgată de către regele Ferdinand I la 23 februarie 1925, fiind publicată în Monitorul Oficial din 25 februarie 1925. Astfel, după Marea Unire, diversitatea organizării bisericești din Basarabia, Bucovina și Transilvania a făcut evidentă necesitatea unei unificări sub o singură autoritate bisericească, având sediul la București.\nPatriarhia Ecumenică, reprezentată de patriarhul Vasile al III-lea (1925-1929), a considerat „binevenită și îndreptățită […] ridicarea Bisericii surori din România la vrednicia patriarhală”3. Tomosul Patriarhului Ecumenic emis la 30 iulie 1925 a consfințit în mod canonic demnitatea patriarhală a Bisericii Ortodoxe Române, iar întronizarea primului patriarh, Miron Cristea, la 1 noiembrie 1925, a marcat începutul unei noi epoci a Ortodoxiei românești.\nÎn cei 100 de ani de activitate, Patriarhia Română s-a afirmat ca o instituție fundamentală pentru păstrarea identității naționale și spirituale a poporului român. Ea a traversat și perioade istorice foarte dificile, ca dictatura regală, regimul antonescian, dar mai ales regimul comunist ateu, unind suferința cu speranța și supraviețuind cu vigoare, pentru a înflori, după 1989, într-o perioadă de renaștere spirituală și misionară de mare amploare.\nPatriarhii care au păstorit Biserica Ortodoxă Română în acest secol (1925-2025) au fost ierarhi înțelepți și demni, care au contribuit, fiecare în felul său, la continuitatea și dezvoltarea vieții bisericești a poporului român.\nDorința credincioșilor ortodocși români de a avea o nouă Catedrală Patriarhală, ca recunoștință adusă lui Dumnezeu pentru înfăptuirea României întregite, a fost împlinită prin edificarea Catedralei Naționale. Astfel, în anul Centenar al României Mari 2018 a fost sfințit, la 25 noiembrie, Altarul Catedralei Naționale, cu hramurile Înălțarea Domnului (Ziua Eroilor) și Sfântul Apostol Andrei, cel Întâi Chemat, Ocrotitorul României, iar la 26 octombrie 2025, de sărbătoarea Sfântului Mare Mucenic Dimitrie, Izvorâtorul de Mir, s-au sfințit exteriorul și pictura Catedralei Naționale, un dar al poporului român dreptcredincios izvorât din credința în Dumnezeu și cinstirea Eroilor români.\nPrin toate elementele ei componente, Catedrala Națională poate fi considerată astăzi o carte deschisă de teologie ortodoxă, scrisă în piatră, culoare și lumină, care cheamă la rugăciune și comuniune sfântă. Prin sfințire, ea devine pregustare a comuniunii eterne cu Sfânta Treime din Împărăția cerurilor, adevăr foarte puternic subliniat în slujba de sfințire a bisericii, când se cântă troparul: „Această casă Tatăl a zidit-o, această casă Fiul a-ntărit-o, această casă Duhul Sfânt a înnoit-o, a luminat-o, a sfințit-o și a sfințit sufletele noastre”. Deci, Biserica a fost sfințită prin harul Preasfintei Treimi, pentru a fi oamenilor corabie a mântuirii, spațiu cruciform al comuniunii credincioșilor cu Hristos Cel răstignit, înviat și înălțat întru slavă la cer și, totodată, casa Preasfintei Treimi.\nCu ajutorul lui Dumnezeu, generozitatea Guvernului României și contribuția clerului și credincioșilor români din România și din afara ei, Biserica Ortodoxă Română are acum în București o catedrală reprezentativă pentru credința și evlavia majorității poporului român. Catedrala nouă din București se numește Catedrală Națională pentru că se află în Capitala României și au loc aici și ceremonii cu valoare de simbol național, fiind dedicată tuturor Eroilor români din toate timpurile.\nEdificarea și sfințirea Catedralei Naționale înseamnă împlinirea unui ideal, pe care Preafericitul Părinte Patriarh Daniel l-a primit drept mandat, împreună cu Sfântul Sinod, cu clerul și credincioșii, de la vrednicii noștri înaintași, iar realizarea acestui ideal a primit conținut concret în special prin manifestarea cooperării tuturor ierarhilor Sfântului Sinod în sprijinirea acestui proiect, atât prin adoptarea hotărârilor sinodale necesare, cât și prin continuarea realizării Colectei naționale bisericești în eparhii.\nCu acest prilej, mulțumim tuturor donatorilor și binefăcătorilor pentru sprijinul acordat în împlinirea acestui ideal românesc, în anul plin de lumină al Centenarului Patriarhiei Române.\nIubiți credincioși,\nLa aniversarea Centenarului Patriarhiei Române (1925-2025), se cuvine să-i cinstim în mod deosebit pe marii păstori de suflete, preoți mărturisitori, mucenici și mari duhovnici, care au strălucit prin faptele lor vrednice de laudă în acest răstimp de 100 de ani, ca rodiri sfinte ale Evangheliei Domnului nostru Iisus Hristos pe pământul românesc. Astfel, în ziua de 4 februarie 2025, Sfântul Sinod al Bisericii Ortodoxe Române a proclamat canonizarea a 16 sfinți români care au mărturisit credința în Hristos în perioada grea a regimului comunist din România. Acești sfinți reprezintă rodul cel mai de preț pe care Biserica noastră l-a adus în acest secol, deoarece prin ei se arată concret lucrarea tainică a harului Duhului Sfânt în Biserica Ortodoxă Română.\nAceștia au fost canonizați pentru că în viața lor s-au arătat semnele sfințeniei: ortodoxia credinței, viața sfântă de pocăință și rugăciune, iubire smerită și milostivă față de aproapele, mărturisirea jertfelnică a credinței și facerea de minuni, precum și evlavia poporului față de ei. Biserica îi cinstește mai ales pentru că au rezistat cu bărbăție și demnitate persecuțiilor și au mărturisit adevărul lui Hristos, chiar și în condiții de tortură și moarte, oferind astfel un exemplu viu de trăire creștină deplină.\nPrintre noii sfinți canonizați recent, care împodobesc calendarul Bisericii noastre, se numără mucenicii care au mărturisit credința în Hristos cu prețul vieții lor. Îi menționăm pe Sfântul Preot Mucenic Constantin Sârbu, care a primit moarte martirică pentru că a refuzat să trădeze Taina Sfintei Spovedanii; pe Sfântul Preot Mucenic Liviu Galaction de la Cluj, care a fost arestat pentru activitatea sa catehetică, apărând ora de religie în școli, murind în chinuri cumplite în penitenciarul de la Aiud; pe Sfântul Cuvios Mucenic Gherasim de la Tismana, mare nevoitor isihast, care a mărturisit credința în Hristos, murind mucenicește în penitenciarul de la Târgu Ocna; pe Sfântul Cuvios Mucenic Visarion de la Lainici, care în urma unor bătăi cumplite a murit mărturisind pe Hristos în Mănăstirea Lainici de pe Valea Jiului; pe Sfântul Preot Mucenic Ilarion Felea, preot în parohie și profesor de teologie, care a trecut la Domnul după grele suferințe în penitenciarul de la Aiud; și pe Sfântul Preot Mucenic Alexandru din Basarabia, care la vârsta de 80 de ani a fost deportat, dezbrăcat, bătut, tras de barbă, înfometat și umilit, încredințându-și sufletul lui Dumnezeu, în Biserica Preasfintei Născătoare de Dumnezeu din orașul rusesc Kazan în Uniunea Sovietică.\nTotodată, amintim ceata preoților mărturisitori în închisorile comuniste, care și-au sfințit viața prin răbdare, dragoste și smerenie, iertând pe cei ce i-au bătut, chinuit și batjocorit, mutându-se astfel cu pace la cereștile lăcașuri. Între acești plăcuți ai lui Dumnezeu se cuvine să îi menționăm pe Sfântul Cuvios Mărturisitor Sofian de la Antim, rugător isihast și pictor de biserici, care a mărturisit credința în Hristos în penitenciarele de la București, Jilava, Aiud, Galați și Balta Brăilei, după eliberare devenind unul dintre cei mai îndrăgiți duhovnici ai Capitalei, fiind numit de Părintele Cleopa Ilie de la Sihăstria „Apostolul Bucureștilor”; pe Sfântul Preot Mărturisitor Dumitru Stăniloae, cel mai mare teolog ortodox al secolului al XX-lea, care a supraviețuit anilor de închisoare de la Jilava și Aiud, fiind prețuit ca traducător și tâlcuitor al Filocaliei românești și al altor texte patristice, precum și ca un înțelept dascăl al spiritualității românești; pe Sfântul Cuvios Mărturisitor Arsenie de la Prislop, care a trecut prin patru detenții, după eliberare fiind obligat să locuiască în lume, însă păstrând în taină rânduiala de viețuire monahală, săvârșind, după adormirea în Domnul, mai multe minuni; pe Sfântul Preot Mărturisitor Ilie Lăcătușu, care a pătimit în lagăre de muncă și închisori, fiind un mare rugător, după adormirea în Domnul trupul său fiind descoperit întreg și cu bună mireasmă, săvârșind mulțime de minuni; și pe Sfântul Cuvios Mărturisitor Iraclie din Basarabia, unul dintre cei mai mari misionari români din perioada interbelică pentru teritoriul dintre Prut și Nistru, care a mărturisit credința în Hristos opt ani în lagărele de muncă din Uniunea Sovietică, după adormirea sa în Domnul, sfintele sale moaște arătându-se izvorâtoare de mir.\nDe asemenea, printre sfinții care au fost proclamați anul acesta, se află și soborul cuvioșilor, care au fost recunoscuți de poporul dreptmăritor ca fiind rugători, duhovnici și povățuitori înțelepți ai sufletelor pe calea mântuirii. Printre acești mari rugători isihaști și duhovnici se numără: Sfântul Cuvios Paisie de la Sihăstria, care a dus o viață de aspră nevoință pustnicească, plin de smerenie și dragoste față de cei care îl cercetau, după adormirea în Domnul săvârșind mai multe minuni; Sfântul Cuvios Cleopa de la Sihăstria, unul dintre cei mai iubiți duhovnici români ai secolului al XX-alea, mare predicator și apologet ortodox, povățuitor înțelept al clericilor și al credincioșilor, care a primit de la Dumnezeu și darul facerii de minuni; Sfântul Cuvios Dometie cel Milostiv de la Râmeț, smerit duhovnic rugător, care întreaga sa viață s-a remarcat prin harisma neagonisirii, fiind un părinte milostiv și oferind tot ceea ce avea pentru a-i ajuta pe cei care erau în nevoie, după adormirea sa în Domnul fiind numit de popor „Apostolul moților”; Sfântul Cuvios Serafim cel Răbdător de la Sâmbăta de Sus, care a fost călăuzitor al multor suflete pe calea mântuirii, pentru viața sa sfântă primind de la Dumnezeu darul înainte-vederii și al facerii de minuni; și Sfântul Cuvios Calistrat de la Timișeni și Vasiova, smerit misionar și duhovnic în Banat, care a păstrat cu multă râvnă rânduiala vieții călugărești, pentru smerenia și nevoințele sale primind de la Dumnezeu darul vindecării și al izgonirii duhurilor necurate.\nIubiți frați și surori în Domnul,\nÎn fața numeroaselor probleme materiale și spirituale ale lumii de azi, celebrarea Centenarului Patriarhiei Române ne cheamă la o reflecție profundă asupra misiunii și responsabilității noastre de a păstra și transmite mai departe lumina credinței ortodoxe și a unității naționale, în spiritul înaintașilor noștri. Centenarul Patriarhiei Române este așadar un moment de sfântă bucurie și recunoștință pentru întreaga Ortodoxie românească. Privind retrospectiv, vedem nu doar o istorie bogată, ci și o moștenire spirituală luminoasă, lăsată de înaintașii noștri – patriarhi, ierarhi, preoți, monahi și credincioși mireni, care au apărat și transmis credința ortodoxă de-a lungul timpului.\nUnitatea bisericească și demnitatea Bisericii Ortodoxe Române ca Patriarhie ne cheamă la o comuniune spirituală profundă în credință, în rugăciune și în slujire, contribuind la întărirea și promovarea unității bisericești și naționale, urmând exemplul înaintașilor noștri care au văzut Patriarhia Română ca fiind simbol al slujirii unității spirituale a poporului român.\nCu ajutorul Milostivului Dumnezeu, ne aflăm la începutul Postului Nașterii Domnului, numit și Postul Crăciunului. Această perioadă este, în primul rând, o pregătire de sfințire a sufletelor și a trupurilor noastre, prin Spovedanie și Împărtășanie, dar și un prilej de întrajutorare și milostenie. Faptele milosteniei creștine, privite ca roade ale dreptei credințe, sunt forma concretă a iubirii smerite față de Dumnezeu și de oameni.\nÎn contextul actual, marcat de criză economică și de nesiguranță a vieții, este necesară în continuare înmulțirea rugăciunii pentru încetarea războaielor și pentru întărirea spirituală a celor ce suferă din cauza acestora. Astăzi, când în jurul nostru se înmulțesc însingurarea și depresia, sărăcia și nesiguranța zilei, să ne rugăm Domnului Iisus Hristos să ne întărească în lucrarea noastră creștină de ajutorare a bolnavilor, bătrânilor, orfanilor, săracilor și a celor îndoliați și întristați.\nDe aceea, ne adresăm preoților și credincioșilor mireni ai Sfintei noastre Biserici cu îndemnul părintesc de a se organiza, ca în fiecare an, la parohii, mănăstiri, protopopiate și la Centrele eparhiale, colecte de alimente, haine și bani. Acestea vor fi distribuite celor aflați în suferință și lipsuri, familiilor defavorizate sau cu mulți copii, bătrânilor și persoanelor singure, fără copii sau rude, cu precădere celor ce locuiesc în mediul rural.\nFiind încredințați că veți arăta și în acest an dărnicie creștină și veți răspunde cu dragoste chemării noastre părintești la această lucrare sfântă de binefacere și ajutorare, vă mulțumim pentru generozitatea dovedită constant și vă reamintim cuvintele Domnului Iisus Hristos: „Fericiți cei milostivi, că aceia se vor milui” (Matei 5, 7).\nNe rugăm Preamilostivului Dumnezeu să-i binecuvânteze pe toți românii din România și din afara ei, dăruindu-le sănătate și mântuire, ocrotindu-i de tot răul și întărindu-i în tot lucrul bun, spre bucuria Bisericii noastre și a poporului român de pretutindeni.\nCu multă bucurie și prețuire, vă îmbrățișăm părintește și vă împărtășim binecuvântarea apostolică: „Harul Domnului nostru Iisus Hristos și dragostea lui Dumnezeu Tatăl și împărtășirea Sfântului Duh să fie cu voi cu toți!” (2 Corinteni 13, 13).\n† DANIEL\nArhiepiscopul Bucureștilor,\nMitropolitul Munteniei și Dobrogei,\nLocțiitorul tronului Cezareei Capadociei și\nPatriarhul Bisericii Ortodoxe Române\n† Teofan, Arhiepiscopul Iașilor și Mitropolitul Moldovei și Bucovinei\n† Laurențiu, Arhiepiscopul Sibiului și Mitropolitul Ardealului\n† Andrei, Arhiepiscopul Vadului, Feleacului și Clujului și Mitropolitul Clujului, Maramureșului și Sălajului\n† Irineu, Arhiepiscopul Craiovei și Mitropolitul Olteniei\n† Ioan, Arhiepiscopul Timișoarei și Mitropolitul Banatului\n† Petru, Arhiepiscopul Chișinăului, Mitropolitul Basarabiei și Exarh al Plaiurilor\n† Iosif, Arhiepiscopul Ortodox Român al Europei Occidentale și Mitropolitul Ortodox Român al Europei Occidentale și Meridionale\n† Serafim, Arhiepiscopul Ortodox Român al Germaniei, Austriei și Luxemburgului și Mitropolitul Ortodox Român al Germaniei, Europei Centrale și de Nord\n† Nicolae, Arhiepiscopul Ortodox Român al Statelor Unite ale Americii și Mitropolitul Ortodox Român al celor două Americi\n† Nifon, Arhiepiscopul Târgoviștei, Mitropolit onorific și Exarh Patriarhal\n† Teodosie, Arhiepiscopul Tomisului\n† Calinic, Arhiepiscopul Sucevei și Rădăuților\n† Irineu, Arhiepiscopul Alba Iuliei\n† Varsanufie, Arhiepiscopul Râmnicului\n† Ioachim, Arhiepiscopul Romanului și Bacăului\n† Calinic, Arhiepiscopul Argeșului și Muscelului\n† Ciprian, Arhiepiscopul Buzăului și Vrancei\n† Casian, Arhiepiscopul Dunării de Jos\n† Timotei, Arhiepiscopul Aradului\n† Atanasie, Arhiepiscop Ortodox Român ales al Marii Britanii și Irlandei de Nord\n† Ignatie, Episcopul Hușilor\n† Lucian, Episcopul Caransebeșului\n† Sofronie, Episcopul Ortodox Român al Oradiei\n† Iustin, Episcopul Ortodox Român al Maramureșului și Sătmarului\n† Nicodim, Episcopul Severinului și Strehaiei\n† Antonie, Episcopul de Bălți\n† Veniamin, Episcopul Basarabiei de Sud\n† Vincențiu, Episcopul Sloboziei și Călărașilor\n† Andrei, Episcopul Covasnei și Harghitei\n† Galaction, Episcopul Alexandriei și Teleormanului\n† Ambrozie, Episcopul Giurgiului\n† Sebastian, Episcopul Slatinei și Romanaților\n† Visarion, Episcopul Tulcii\n† Benedict, Episcopul Sălajului\n† Nestor, Episcopul Devei și Hunedoarei\n† Ieronim, Episcopul Daciei Felix\n† Siluan, Episcopul Ortodox Român al Ungariei\n† Siluan, Episcopul Ortodox Român al Italiei\n† Timotei, Episcopul Ortodox Român al Spaniei și Portugaliei\n† Macarie, Episcopul Ortodox Român al Europei de Nord\n† Mihail, Episcopul Ortodox Român al Australiei și Noii Zeelande\n† Ioan Casian, Episcopul Ortodox Român al Canadei\n† Nectarie, Episcopul Ortodox Român al Irlandei și Islandei\n† Varlaam Ploieșteanul, Episcop-vicar patriarhal\n† Paisie Sinaitul, Episcop-vicar patriarhal\n† Timotei Prahoveanul, Episcop-vicar al Arhiepiscopiei Bucureștilor\n† Nichifor Botoșăneanul, Episcop-vicar al Arhiepiscopiei Iașilor\n† Ilarion Făgărășanul, Episcop-vicar al Arhiepiscopiei Sibiului\n† Samuel Bistrițeanul, Episcop-vicar al Arhiepiscopiei Vadului, Feleacului și Clujului\n† Paisie Lugojeanul, Episcop-vicar al Arhiepiscopiei Timișoarei\n† Nectarie de Bogdania, Episcop-vicar al Arhiepiscopiei Chișinăului\n† Marc Nemțeanul, Episcop-vicar al Arhiepiscopiei Ortodoxe Române a Europei Occidentale\n† Sofian Brașoveanul, Episcop-vicar al Arhiepiscopiei Ortodoxe Române a Germaniei, Austriei și Luxemburgului\n† Damaschin Dorneanul, Episcop-vicar al Arhiepiscopiei Sucevei și Rădăuților\n† Teofil Trotușanul, Episcop-vicar al Arhiepiscopiei Romanului și Bacăului\n† Emilian Crișanul, Episcop-vicar al Arhiepiscopiei Aradului\n† Timotei Sătmăreanul, Arhiereu-vicar al Episcopiei Ortodoxe Române a Maramureșului și Sătmarului\n† Gherontie Hunedoreanul, Arhiereu-vicar al Episcopiei Devei și Hunedoarei\n† Teofil De Iberia, Arhiereu-vicar al Episcopiei Ortodoxe Române a Spaniei și Portugaliei\nNote:\n1 Arhim. Tit Simedrea, Patriarhia Românească. Acte și documente, Tipografia Cărților Bisericești, București, 1926, p. 11.\n2 Arhim. T. Simedrea, Patriarhia Românească…, p. 7.\n3 „Tomosul Sfintei Patriarhii Ecumenice, nr. 1579”, în Arhim. T. Simedrea, Patriarhia Românească…, p. 133.\nDescarcă documentul: PDF\n","date":"15 noiembrie 2025","img":"/cuvant-duhovnicesc/centenarul-patriarhiei-romane-moment-de-reflectie-asupra-responsabilitatii-noastre-crestine/featured.jpg","lang":"ro","langName":"Română","largeImg":"/cuvant-duhovnicesc/centenarul-patriarhiei-romane-moment-de-reflectie-asupra-responsabilitatii-noastre-crestine/featured_hu_35aa116264f55bde.jpg","month":[{"title":"2025-11","url":"/month/2025-11/"}],"permalink":"/cuvant-duhovnicesc/centenarul-patriarhiei-romane-moment-de-reflectie-asupra-responsabilitatii-noastre-crestine/","series":[],"smallImg":"/cuvant-duhovnicesc/centenarul-patriarhiei-romane-moment-de-reflectie-asupra-responsabilitatii-noastre-crestine/featured_hu_b969fb9f368fdca9.jpg","tags":[{"title":"Pastorala Sinodală","url":"/tags/pastorala-sinodal%C4%83/"}],"timestamp":1763164800,"title":"Centenarul Patriarhiei Române, moment de reflecţie asupra responsabilităţii noastre creştine","year":[{"title":"2025","url":"/year/2025/"}]},{"authors":[{"title":"","url":"/authors/pr--marius-daniel-ciobota/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Predică la Duminica a 24-a după Rusalii (Învierea fiicei lui Iair)\n„Și iată că a venit un bărbat, al cărui nume era Iair; și acesta era mai-marele sinagogii. Și căzând la picioarele lui Iisus, Îl ruga să vină în casa lui. Că numai o fiică avea, ca de doisprezece ani, și aceea era pe moarte. Și pe când se ducea El, mulțimile Îl îmbulzeau. Și o femeie, care de doisprezece ani avea scurgere de sânge și-și cheltuise toată averea cu doctorii și de nici unul nu putuse să fie vindecată, s-a apropiat de El prin spate, s-a atins de poala hainei Lui și îndată s-a oprit scurgerea sângelui. Și a zis Iisus: „Cine este cel ce s-a atins de Mine?” Dar cum toți tăgăduiau, Petru și ceilalți care erau cu El au zis: „Învățătorule, mulțimile Te îmbulzesc și Te strâmtorează și Tu zici: Cine s-a atins de Mine?…”. Iar Iisus a zis: „S-a atins de Mine cineva. Căci Eu am simțit puterea care a ieșit din Mine”. Atunci femeia, văzând că n-a rămas tăinuită, a venit tremurând și, căzând înaintea Lui, a spus în fața întregului popor din ce pricină s-a atins de El și cum de-ndată s-a tămăduit. Iar El i-a zis: „Îndrăznește, fiică, credința ta te-a mântuit; mergi în pace!” Și pe când El încă vorbea, a venit cineva de la mai-marele sinagogii, zicând: „Fiica ta a murit; nu-L mai supăra pe Învățător”. Iar Iisus, auzind, i-a răspuns: „Nu te teme; tu crede numai, și ea se va mântui”. Și venind în casă, n-a lăsat pe nimeni să intre cu El, decât numai pe Petru și pe Ioan și pe Iacob și pe tatăl copilei și pe mamă. Și toți plângeau și se tânguiau din pricina ei. Iar El a zis: „Nu plângeți; n-a murit, ci doarme”. Și ei Îl luau în râs, știind că ea a murit. Iar El, apucând-o de mână, a strigat, zicând: „Copilă, scoală-te!” Și s-a întors duhul ei, și ea în chiar clipa aceea a înviat; și El a poruncit să i se dea să mănânce. Și părinții ei au rămas încremeniți. Iar El le-a poruncit să nu spună nimănui ceea ce s-a petrecut. ” (Luca 8, 41-56)\nEvanghelia de față ne arată două minuni, fiecare cu forța ei de a învedera deopotrivă putințele dumnezeiești ale lui Iisus și credința primitorilor. Femeia sângerândă s-a atins de Iisus cu o credință pe cât de mare, pe atât de discretă și de sfielnică. Și-a dorit anonimatul, însă Iisus a vrut s-o vădească pentru ceilalți, dându-i un loc în pleiada ziditoare a chipurilor evanghelice. Nu e de exclus posibilitatea ca Iair să fi luat o pildă decisivă de la această femeie. Economia pasajului lucanic lasă loc pentru o asemenea deducție. Nu poate fi trecut cu vederea nici contrastul subtil și totodată similitudinile cazurilor celor doi „petenți” pentru izbăvire: femeia nu cere în mod explicit vindecarea, Iair Îl roagă pe Iisus să vină în casa lui (nici el nu cere în mod expres vindecarea copilei, fiind încredințat că fie și numai prezența Mântuitorului în locuința lui ar fi fost binefăcătoare). Remarcăm că Domnul Iisus nu face caz de atingerea care, după rânduielile levitice, L-ar fi putut întina. Moise stabilise că femeia cu scurgere de sânge (din alte cauze decât cea firească) este necurată, la fel și obiectele pe care le va folosi. În consecință, și cei care se vor atinge de aceste obiecte devin ritualmente impuri. Conform cărții Levitic (15, 25 ș.u.), unde găsim aceste specificații, chiar și după vindecare, femeia care a suferit de o astfel de hemoragie va fi socotită curată abia după ce vor trece șapte zile, iar în a opta zi va aduce preotului, pentru jertfă, două turturele sau doi porumbei (una pentru păcat, iar alta pentru ardere-de-tot). Aceste lucruri rămân în afara preocupărilor lui Iisus. El insistă să deslușească în gestul tăinuit al femeii credința care mântuiește.\nHristos purifică omul și lumea. Cu „puterea ce iese din El”, omul are șansa imaculării spirituale, dacă va crede cu tărie multă. Această curățire interioară echivalează cu o înviere a spiritului, cu o renaștere. Și în cazul femeii care s-a vindecat de îndelungata ei maladie, și în cel al fiicei lui Iair, învierea s-a produs prin atingerea lui Iisus. Când credința omului și puterea lui Dumnezeu vin în contact, se produce minunea izbăvirii celui dintâi. Femeia cu scurgere de sânge (care se numea Veronica, după mărturia istoricului Eusebiu din Cezareea) a avut și a împlinit acest gând: „De mă voi atinge măcar de haina Lui, mă voi vindeca” (Marcu 5, 28).\nÎndurerat de agonia fiicei lui, Iair Îi cere Domnului „să-Și pună mâinile pe ea, ca să scape și să trăiască” (Marcu 5, 23). Înainte ca duhul copilei lui Iair să se întoarcă și aceasta să învie, Iisus „a apucat-o de mână” (Luca 8, 54). Ambele minuni conțin deci o atingere de Hristos sau din partea lui Hristos. În primul caz, Iisus simte, dar nu vede atingerea, în cel de-al doilea, omul nu vede, nici nu simte, ci doar se trezește din somn, înviat de Domnul Vieții. Acest contact divino-uman este revelator. Care om credincios nu și-a dorit să-L cuprindă în căușul lui de humă pe Dumnezeul pe care-L iubește și-n Care își pune nădejdile cele mai adânci? Prin Iisus Hristos, Care este „chipul nevăzutului Dumnezeu”, după expresia Sfântului Apostol Pavel (Coloseni 1, 15), adâncul dor ontologic al omului de a „palpa” transcendența, de a o simți cât mai aproape de puterile gândirii și ale simțurilor sale își găsește alinarea. Faptul acesta are cele mai pregnante conotații soteriologice. Prin Întruparea Fiului, Dumnezeu Se face asemenea nouă pentru a ne învăța să ne facem asemenea Lui. Mântuirea e un dar, o deschidere care îl cheamă pe om să participe din plin la viața Dăruitorului. Euharistia Bisericii ni-L dă pe Hristos în mâini - întrupat, jertfit, înviat și înălțat întru slavă - spre cuminecare fizico-duhovnicească, reală și deplin mântuitoare.\nInspirata notație a lui Isaia își găsește loc potrivit în acest context: „Iată, mâna Domnului nu este prea scurtă ca să poată izbăvi” (Isaia 59, 1). Știm încă de la Sfântul Irineu de Lugdunum († 202) că cele două „mâini” ale Tatălui sunt Fiul (Logosul) și Duhul Sfânt, iar din Geneză reiese clar că omul a fost creat de Dumnezeu printr-o acțiune specială. Implicarea directă (până la atingere) a lui Dumnezeu în zidirea omului poate fi dedusă din formele lingvistice utilizate de Moise: dacă la crearea luminii, a tăriei și a tuturor ființelor vii, cu excepția omului, Dumnezeu se exprimă într-un conjunctiv impersonal - „Să se facă…”, „Să fie…” -, la aducerea întru ființă a omului, Domnul folosește pluralul personal, autoangajant, mobilizator, treimic: „Să facem om după chipul și asemănarea Noastră…” (Facerea 1, 26).\n„Cel ce vindecă toate bolile tale”§ În paginile Scripturii, nu o dată este menționată atingerea îngerului, prin intermediul căreia sacrul străpunge imanența lumii de sub cer, epifania este mijlocită. Este, bunăoară, și cazul lui Ghedeon, care a văzut cum îngerul Domnului a atins jertfa (carnea și azimile) pe care el o pregătise și din piatră a ieșit foc, mistuind ofrandele (Judecători 6, 21). Tactilitatea nu are doar implicații materiale, microbiologice. Ea împrumută, transferă și transformă. Când este învestită din ambele direcții cu potențe ziditoare, prin atingere se comunică niște energii, un râu spiritual se instituie între persoane, o interlocuire în duh se realizează. „Își vorbesc sufletele”, cum ar spune un personaj al lui Camil Petrescu. Muzele îl atingeau pe artist, iar acesta se simțea locuit de o forță extranee care-i dădea imboldul să creeze.\nCel care atinge are acces cumva la poarta ființei celuilalt, pe când acesta se extinde în cel care l-a atins. Contactul fizic are adesea darul de a facilita sau, de ce nu, a descoperi o înrudire spirituală. O strângere de mână, o mângâiere pe obraz, o mână pe umăr, susținerea de braț în cazul greutății de a te deplasa, o îmbrățișare pot fi semințele unor trăiri interumane de-a dreptul înnobilante. Mântuitorul Însuși atribuie un caracter special întâlnirii de acest fel cu femeia bolnavă câtă vreme, îmbulzit din toate părțile de oameni, afirmă focalizator: „S-a atins de Mine cineva”. CINEVA-ul acesta singularizează contactul, restrânge aria comunicării în duh. Fapt este că doar atingerea femeii a fost simțită de Domnul, și aceasta datorită imensei credințe cu care ea a întins mâna spre colțul hainei Lui, văzând în El „pe Cel ce vindecă toate bolile tale” (Psalmul 102, 3).\nCa să fii curățat de boală în trup, pe Domnul trebuie să-L atingi cu inima curată. „Se atinge cu o inimă curată de Hristos cel care își dă seama că El este deopotrivă cu Tatăl”, comentează edificator Fericitul Augustin. Atât femeii, cât și copilei, Iisus li se adresează cu „Fiică”, ceea ce denotă o părtășie, un duh comun, o apropiere. Și femeia suferindă, și Iair își câștigaseră această comuniune cu Iisus prin credința lor. După ce, ținându-i mâna într-a Lui, i-a strigat în aramaică Talità kumi! (Marcu 5, 41), „s-a întors duhul copilei și a înviat”. Atingerea Fiului comunică energia Duhului Sfânt care, cum știm din Scriptură și din Crez, este „de viață Făcător”. Puterea lui Hristos alungă cumplita opreliște a morții și îi redă omului starea naturală. Iată sensul tuturor minunilor săvârșite de Iisus.\nCredință și nimic altceva§ Lovit cu vestea morții fiicei sale, Iair primește în schimb de la Iisus aceste cuvinte: „Nu te teme; tu crede numai, și ea se va mântui”. Marele test al credinței se dă în circumstanțele cele mai potrivnice. Adevărata credință este cea care rămâne în picioare când totul în jur a căzut, când nimic nu o (mai) susține. În astfel de situații grele să nu uităm că imposibilul omenesc este doar prima literă a putinței Lui infinite. Nu-ți trebuie decât credință, nimic altceva. E suficient, totodată suprem și sublim, să crezi, ne învață Domnul aici și peste tot în Evanghelie. Tu crede numai… În ce să creadă? În Puterea care o vindecase pe femeia bolnavă. În El, Dumnezeu-Mântuitorul. Să fim convinși că Iisus iscă dialogul cu femeia vindecată, demascând-o, făcând-o să-și mărturisească gestul furtiv în aparență, tocmai pentru a-i arăta lui Iair în ce (și cum) trebuie să creadă. Nu avem o mențiune expresă a credinței lui Iair ca răspuns la îndemnul primit, dar prin faptul că Iisus Își continuă drumul spre casa fruntașului de sinagogă se înțelege că atitudinea acestuia nu L-a dezamăgit pe Mântuitorul.\nAjuns în casa unde se afla copila decedată, El le spune celor de față, contrariindu-i: „N-a murit, ci doarme”. În aceste cuvinte ale lui Iisus se află sâmburele tare al viziunii creștine asupra morții. Copila este moartă fiziologic, însă această moarte a ei devine reversibilă numai prin intermediul puterii dumnezeiești de a da viață, putere pe care El, Iisus, o are. Să ne amintim dialogul purtat de Domnul cu ucenicii Săi la auzul morții lui Lazăr: „Prietenul nostru a adormit, dar Mă duc să-l trezesc”. Zăbavnici în a înțelege gândul divin asupra morții, ucenicii Îi răspund: „Doamne, dacă a adormit, va scăpa”. Evanghelistul face o precizare semnificativă: „Iisus însă vorbise despre moartea lui (Lazăr), dar ei credeau că vorbește despre adormirea prin somn”. Atunci Iisus le clarifică totul, spunând: „Lazăr a murit; și Mă bucur pentru voi că Eu n-am fost acolo, pentru ca voi să credeți…” (Ioan 11, 11-15). Ceea ce pentru om e moarte, pentru Dumnezeu e doar adormire, pentru că la El nu există moarte, ci numai „lumina Vieții” (Ioan 8, 12). Pentru cel care a trăit întru Hristos, moartea nu e moarte, ci somn. Mai mult, e „somn învietor”, cum frumos și profund grăiește imnografia pascală despre Mântuitorul înmormântat cu trupul, dar pogorât cu sufletul Lui asumat de Dumnezeire în vintrele iadului și ale morții. Trezirea fiecărui om care a murit „cu nădejdea învierii și a vieții veșnice” este garantată irevocabil de Învierea lui Hristos, Cel ce „pentru noi a murit pentru ca noi - ori de veghem, ori de dormim (cu sensul de «a fi adormit» în Domnul) - împreună cu El să viețuim” (I Tesaloniceni 5, 10).\nVindecarea în trup, învierea, mântuirea totală sunt darurile Celui Care ne-a plăsmuit întâi, la începutul lumii, și a doua oară, prin întruparea, Evanghelia, moartea și învierea Sa. Tot ce ne revine nouă, aspiranților la darurile Sale desăvârșite, este să ne „atingem” de El cu inima curată, drept împlinindu-I cuvintele și voia.\n","date":"9 noiembrie 2025","img":"/cuvant-duhovnicesc/nu-plangeti-exista-inviere/featured.jpg","lang":"ro","langName":"Română","largeImg":"/cuvant-duhovnicesc/nu-plangeti-exista-inviere/featured_hu_ec476eb9b29ff8de.jpg","month":[{"title":"2025-11","url":"/month/2025-11/"}],"permalink":"/cuvant-duhovnicesc/nu-plangeti-exista-inviere/","series":[],"smallImg":"/cuvant-duhovnicesc/nu-plangeti-exista-inviere/featured_hu_72b1e9f59d80d3a9.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 24-a După Rusalii","url":"/tags/duminica-a-24-a-dup%C4%83-rusalii/"},{"title":"Învierea Fiicei Lui Iair","url":"/tags/%C3%AEnvierea-fiicei-lui-iair/"}],"timestamp":1762646400,"title":"Nu plângeți! Există înviere…","year":[{"title":"2025","url":"/year/2025/"}]},{"authors":[{"title":"","url":"/authors/pr--prof--dr--emil-jurcan/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 22-a după Rusalii (Bogatul nemilostiv și săracul Lazăr)\n„Zis-a Domnul: Era un om bogat care se îmbrăca în porfiră și în vison, veselindu-se în toate zilele în chip strălucit. Iar un sărac, anume Lazăr, zăcea înaintea porții lui, plin de bube, poftind să se sature din cele ce cădeau de la masa bogatului; dar și câinii venind, lingeau bubele lui. Și a murit săracul și a fost dus de către îngeri în sânul lui Avraam. A murit și bogatul și a fost înmormântat. Și, în iad, ridicându-și ochii, fiind în chinuri, el a văzut de departe pe Avraam și pe Lazăr în sânul lui. Și el, strigând, a zis: Părinte Avraame, fie-ți milă de mine și trimite pe Lazăr să-și ude vârful degetului în apă și să-mi răcorească limba, căci mă chinuiesc în această văpaie! Dar Avraam a zis: Fiule, adu-ți aminte că tu ai primit cele bune ale tale în viața ta, iar Lazăr, asemenea, pe cele rele; și acum aici el se mângâie, iar tu te chinuiești. Și, peste toate acestea, între noi și voi s-a întărit prăpastie mare, ca aceia care voiesc să treacă de aici la voi să nu poată, nici cei de acolo să treacă la noi. Iar el a zis: Rogu-te, dar, părinte, să-l trimiți în casa tatălui meu, căci am cinci frați, să le spună lor acestea, ca să nu vină și ei în acest loc de chin. Și i-a zis Avraam: Au pe Moise și pe proroci; să asculte de ei. Iar el a zis: Nu, părinte Avraame, ci, dacă cineva dintre morți se va duce la ei, se vor pocăi. Și i-a zis Avraam: Dacă nu ascultă de Moise și de proroci, nu vor crede nici dacă ar învia cineva din morți.” (Luca 16, 19-31)\nO pericopă a conștientizării, pentru a ne întreba unde suntem? În ce grup ne aflăm? Suntem oare niște bogați ai vieții, nemilostivi sau suntem niște săraci, niște Lazări, care ne așteptăm pomana? O împărțire a societății în două. Care ar fi cea mai bună împărțire: cea între bogat și sărac sau cea între milostiv și nemilostiv? Ce înseamnă a fi bogat sau sărac? Care este momentul în care poți spune că ești bogat sau când poți spune că ești sărac? Doar materia te face bogat sau sărac?\nO sumedenie de întrebări la care nu poți răspunde într-o prezentare omiletică de duminică. Dacă este vorba despre bogăția efemeră, trupească sau materială, atunci se poate face acea delimitare între oameni după cuantumul de avere? Dar ideea de avere este mult mai complexă. Nu neapărat nuanța averii materiale, pe care o au doar unii, ci adevărata avere este bogăția, mai ales cea sufletească. Poți fi oare un bogat sufletește? Cu siguranță că da. Dar poți fi atunci nemilostiv dacă ești bogat sufletește? Evident că da.\nCu alte cuvinte, poți fi bogat trupește, fără a fi și sufletește. Sau poți fi bogat sufletește, fără a fi trupește. În ambele cazuri Dumnezeu vrea să fii milostiv. Adică să dai, pentru ca și celălalt care are nevoie de tine să se împlinească prin tine. De ce te vrea Dumnezeu un milostiv? Pentru că atunci ești asemenea cu El. Dumnezeu te-a creat prin dăruire, spre dăruire. Ești un dăruit dăruitor. Uităm asta și ne vedem (dacă ne vedem) că suntem doar dăruiți. Atât. Fără a mai fi și dăruitori. Credem că darul este doar pentru noi, nu trebuie să fie dat mai departe. Uităm repede expresia „dar din dar se face rai”.\nLazăr era mai dăruitor, pentru că împărțea nimicul, resturile cu animalele§ Sau de cele mai multe ori suntem asemeni bogatului, care dăruia resturile de mâncare. O împărțire între Lazăr și animalele de pe lângă el. Lazăr era mai dăruitor, pentru că împărțea nimicul, resturile cu animalele care erau cu el. De multe ori am văzut câte un om al străzii ducând cu el un câine și m-am rușinat. Am simțit în mine o acuză, căci eu nu hrăneam nici un animal și nici un om al străzii și el din nimicul lui îl ținea aproape și îi dădea din ce găsea. Nimic mai jenant. Mă admonestam pe mine însumi fără să fac nimic în plus decât să mă simt jenat și penibil. Lazăr nu înseamnă neapărat săracul de pe stradă, ci orice sărac care are nevoie de tine.\nSunt atâția săraci bogați, care totuși au nevoie de noi. De regulă, vedem în această parabolă doar bogăția și sărăcia materială, un bogat nemilostiv și un sărac Lazăr, care stătea la poartă. Dar este mult mai mult: este vorba despre sărăcia în Hristos, de care multă lume suferă. Aproape toți suferim de această sărăcie. Suntem săraci în trăirea lui Hristos, în lacrima rugăciunii, în râvna Liturghiei. Uneori facem sau ne place să vedem în Liturghie un spectacol frumos cu cor și slujire perfectă. Este mult mai mult: Liturghia este lacrima noastră. Iar singurul care merită privit cu lacrimi în ochi este potirul plin cu Trupul și Sângele lui Hristos. Creștinul adevărat are chip de lumină și fața spre cer. El este taboric.\nÎn această parabolă apare iarăși smerenia lui Dumnezeu, care stă la masa lui Lazăr, nu la cea a bogatului. Hristos se satură din cojile lui Lazăr și se bucură lângă câinii care ling rănile paraliticului Lazăr. Acolo este Hristos, nu la masa plină de opulență, de vorbe goale, ironice și glumețe ale celor îmbrăcați în porfiră și vizon. Smerenia lui Dumnezeu se simte mai bine lângă sărăcia noastră materială, dar bogată sufletește decât lângă bogăția falsă, săracă în cele sfinte. El stă la ușă și bate. Niciodată nu pleacă. Noi plecăm. El nu. Nu așteaptă Dumnezeu decât să deschidem ușa și să ne facem inima o masă, un altar. El bate și așteaptă să ne transforme Nain-ul nostru în Taborul de lumină și în cer. Îl doare că nu deschidem ușa, că nu Îl chemăm la masă. Are atâtea să ne spună, are atâtea de vindecat în noi și de înviat în sufletul nostru. Urcă Dumnezeu spre noi și noi coborâm cu ale noastre pe lângă El, cu durerile sau bucuriile noastre efemere și nu vrem să știm că El a venit să ne ia poverile și să ne dea seninul vieții și al veșniciei. Uităm că suntem veșnici. Noi nu murim, ci mergem în veșnicie. Suntem veșnicii lui Dumnezeu și vrem să fim lângă El în veșnicie, nu departe de El.\nDumnezeu coboară ca să ne ridice spre El§ Acesta este creștinismul autentic: cel în care te smerești ca să urci, căci Dumnezeu coboară ca să ne ridice spre El. Caută ultima oaie pierdută, ca să o aducă în turmă. Aceasta este iubirea crucificată a lui Dumnezeu care se revarsă asupra noastră ca iubire taborică, înlăturând Nain-ul suferințelor. Dar și suferința este bună dacă devine un Nain, adică o întâlnire cu Hristos. Cele mai frumoase momente au fost cele în care prin lacrimi L-am văzut, L-am simțit pe Dumnezeu. Eu personal L-am văzut mai bine pe Dumnezeu când am plâns decât când am râs. În lacrimi se vede mai bine Dumnezeu decât în zâmbet. Voi toți ați avut lacrimile prin care L-ați văzut pe El în iubirea voastră.\nTrăim într-o lume în care multă lume, prea multă, se plânge de depresie și singurătate. Rețelele de socializare vin cu acest surogat: nu ești singur, suntem aici, scriem, postăm, dar de fapt este un monolog al cuvintelor, al pozelor sau filmulețelor în care nu știm ce transmitem, dar nu înlăturăm singurătatea. În momentul în care simți pe Dumnezeu la ușa inimii tale, îți dai seama că nu ești singur, că ai atâtea să-I spui, că sufletul și casa ta se umplu de sfinți, de Hristos și Maica Domnului, încât nu îți ajunge timpul să le vorbești tuturor. Nu ești singur decât dacă vrei să fii singur.\nBogăția devine păcat când se aliază cu zgârcenia și egoismul§ Să revenim la expresia pildei noastre: bogatul nu era doar bogat, ci era egoist în felul lui lacom. Nu doar Lazăr suferea la poarta lui, ci și animalele, câinii, care și ei își așteptau colțul de pâine ce nu mai venea. Bogăția devine păcat când se aliază cu zgârcenia și egoismul, când cel îmbogățit vede totul ca pe un „al lui” și nu ca pe un dar primit. Suntem dăruiți de Creatorul nostru cu atâtea daruri, doar că nu le băgăm în seamă. Darul trebuie să ducă spre dor. Când simți darul îți este dor de Cel care ți le-a dat. Iar dorul se astâmpără în Liturghie. Acolo ni se împlinește dorul. Liturghia nu este o simplă ceremonie cu finalitate euharistică, ci este dorul după potir, dorul după El, dorul de a-I simți prezența și liniștea harului. Avem alte fețe în Liturghie, avem un chip care tânjește atunci după Chipul Lui. De aceea, preotul ne tămâiază chipurile, devenite icoane ale Creatorului.\nLazăr devenise chip și icoană, căci acolo, în liniștea sărăciei lui, se hrănea cu Dumnezeu, cu harul lui. Ce ciudat: pe Lazăr Dumnezeu îl cunoaște cu numele, pe bogatul impozant, El nu îl cunoaște. Hrana lui Lazăr era mai presus de cojile de pâine, era o Euharistie înainte de împlinirea ei. Lazăr avea comuniunea cu creația, cu câinii care îi recunoșteau sfințenia, dincolo de zdrențe. Lazăr avea un alt dialog, nu cu comeseni petrecăreți și beți, ci cu lumea sfinților, a lui Dumnezeu care îi dădea acel senin al vieții și al așteptării. Lazăr era fericit pentru că începuse să simtă raiul și veșnicia. Nu bogatul trebuie invidiat sau luat ca model, ci frumusețea lui Lazăr.\n","date":"2 noiembrie 2025","img":"/cuvant-duhovnicesc/in-lacrimi-se-vede-mai-bine-dumnezeu-decat-in-zambet/featured.jpg","lang":"ro","langName":"Română","largeImg":"/cuvant-duhovnicesc/in-lacrimi-se-vede-mai-bine-dumnezeu-decat-in-zambet/featured_hu_89b2d34367b9117f.jpg","month":[{"title":"2025-11","url":"/month/2025-11/"}],"permalink":"/cuvant-duhovnicesc/in-lacrimi-se-vede-mai-bine-dumnezeu-decat-in-zambet/","series":[],"smallImg":"/cuvant-duhovnicesc/in-lacrimi-se-vede-mai-bine-dumnezeu-decat-in-zambet/featured_hu_96027056486003e4.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 22-a După Rusalii","url":"/tags/duminica-a-22-a-dup%C4%83-rusalii/"},{"title":"Bogatul Nemilostiv Și Săracul Lazăr","url":"/tags/bogatul-nemilostiv-%C8%99i-s%C4%83racul-laz%C4%83r/"}],"timestamp":1762041600,"title":"În lacrimi se vede mai bine Dumnezeu decât în zâmbet","year":[{"title":"2025","url":"/year/2025/"}]},{"authors":[{"title":"","url":"/authors/pr--prof--dr--jan-nicolae/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 23-a după Rusalii (Vindecarea demonizatului din ținutul Gherghesenilor); Sfântul Mare Mucenic Dimitrie, Izvorâtorul de Mir\n„Zis-a Domnul către ucenicii Săi: Aceasta vă poruncesc: Să vă iubiți unul pe altul. Dacă vă urăște pe voi lumea, să știți că M-a urât pe Mine mai înainte de voi. Dacă ați fi din lume, lumea ar iubi ce este al său; dar, pentru că nu sunteți din lume, ci Eu v-am ales pe voi din lume, de aceea lumea vă urăște. Aduceți-vă aminte de cuvântul pe care vi l-am spus: Nu este sluga mai mare decât stăpânul său. Dacă M-au prigonit pe Mine, și pe voi vă vor prigoni; dacă au păzit cuvântul Meu, și pe al vostru îl vor păzi. Iar toate acestea le vor face vouă din pricina numelui Meu, fiindcă ei nu cunosc pe Cel Care M-a trimis. Dacă n-aș fi venit și nu le-aș fi vorbit, păcat nu ar avea; dar acum n-au cuvânt de dezvinovățire pentru păcatul lor. Cel ce Mă urăște pe Mine urăște și pe Tatăl Meu. Dacă nu aș fi făcut între ei lucruri pe care nimeni altul nu le-a făcut, păcat nu ar avea; dar acum M-au și văzut și M-au urât, și pe Mine, și pe Tatăl Meu. Dar aceasta s-a făcut ca să se împlinească cuvântul cel scris în Legea lor: «M-au urât pe nedrept». Iar când va veni Mângâietorul, pe Care Eu Îl voi trimite vouă de la Tatăl, Duhul Adevărului, Care de la Tatăl purcede, Acela va mărturisi despre Mine. Și voi mărturisiți, pentru că de la început sunteți cu Mine. Acestea vi le-am spus ca să nu vă poticniți în credința voastră. Vă vor scoate pe voi din sinagogi; dar vine ceasul când oricine vă va ucide pe voi va crede că aduce slujire lui Dumnezeu.” (Ioan 15, 17-27; 16, 1-2)\nSensul eclesial al martiriului. În acest an liturgic avem ocazia unică de a-l sărbători pe Sfântul Mare Mucenic Dimitrie, Izvorâtorul de Mir în mireasma sfințirii Catedralei Patriarhale, sfântul fiind astfel o matcă și o sinteză martirică a unui neam îmbisericit pe temelia mucenicilor mai vechi și mai noi, de la perioada paleocreștină la neomartirii din turcocrație și până la martirii temnițelor comuniste. De la Evanghelie la actele martirice, de la Hristos Martirul și până la rodirea bogată a martiriului Său în decursul istoriei, descoperim un sens eclesial al martiriului pe care-l regăsim mereu când are loc sfințirea unei biserici așezând în antimis și în piciorul mesei altarului oseminte de mucenici. Mai mult decât atât, jertfa martirilor s-a prelungit în istorie în martirologiile moderne legate de modul în care eroii și soldații creștini din războiul de independență și din cele două războaie mondiale ale secolului XX s-au așezat prin moartea lor la temelia națiunii. De aici și titulatura catedralei ca simbol de demnitate creștină națională, ideal al generațiilor ce au dorit o ctitorie care să întruchipeze arhitectural și iconic credința și aspirațiile unui popor de certă și nesmintită vocație creștină. Sfințirea noii Catedrale Patriarhale în anul Centenarului Patriarhiei Române va rămâne marcată de canonizarea celor 16 sfinți și a celor 16 sfinte ca ilustrare a rodirii martirice a Bisericii din aceste locuri în primul rând în timpul regimului comunist. Odată cu sfințirea catedralei se isprăvește un proces început după anul 1989 de creare a unui cadru patrimonial potrivit pentru exprimarea liturgică și culturală a Bisericii după căderea comunismului, dar și de recuperare memorială a martirilor și mărturisitorilor credinței, adevăratele modele și repere morale, împreună cu duhovnicii curajoși prin care această credință a lucrat și a modelat poporul lui Dumnezeu din acest loc. În acest sens, unul dintre reperele importante a fost lucrarea duhovnicească și teologică a părintelui profesor Dumitru Stăniloae, purtător al numelui de botez moștenit de la Sfântul Dimitrie și uns de acesta cu mirul teologiei. Arcul de timp de la Sfântul Dimitrie Miroforul la Sfântul Dumitru Teologul este condensat simbolic în arcul de boltă și programul iconografic al catedralei celei noi, bogat în tâlcuri și frumuseți.\nOmoforul martiric§ Există familii de sfinți care derivă de la numele unui sfânt din perioada paleocreștină. Așa cum avem de la Sfântul Ioan Botezătorul grupul Sântioanilor în ideea milostivirii Domnului, revărsării milei dumnezeiești prin sfinții care au purtat același nume semnificativ în diferite momente istorice, cu harisme potrivite și necesare Bisericii, tot așa avem un minunat grup de sfinți care-și moștenesc numele de la Sfântul Mare Mucenic Dimitrie, Izvorâtorul de Mir. Pe omoforul Patriarhului Daniel, purtat cu ocazia proclamării Sfântului Preot Mărturisitor Dumitru Stăniloae la Mănăstirea Cernica, în ziua de 4 octombrie 2025, dar și la sfințirea raclei acestuia, erau brodate chipurile Sfântului Mucenic Dimitrie și cel al Cuviosului Dimitrie cel Nou, Ocrotitorul Bucureștilor, iar în icoana engolpionului, chipul Părintelui Dumitru Stăniloae.\nÎn chip minunat și iconic avem suita de Sfinți Dimitrie formată dintr-un martir paleocreștin, un cuvios medieval și un teolog modern în care putem vedea concret nu doar imaginea unui patronaj emblematic, ci modul cum a rodit martiriul în Biserică de-a lungul veacurilor, de la sămânța sângelui la osteneala ascetică a călugărului și înțelepciunea mărturisitoare, truda filocalică a teologului, moduri de biruință a păgânătății și a asprimii vieții petrecute sub teroarea istoriei. Cultul Sfântului Mucenic Dimitrie, patronul spiritual al Tesalonicului, a trecut și s-a amplificat din secolul al IV-lea, de la biserica ridicată pe mormântul sfântului, de la veșmântul, inelul și moaștele sfântului mirofor/mirovlit, de la slujba și imnografia dedicată marelui mucenic, împodobind gloria acestui centru al culturii bizantine (sec. VII-XIV), trecută apoi în rândul popoarelor slave și la români, în calitate de moștenitori ai Bizanțului.\nDin secolul al VII-lea apar mărturii legate de mirul care se scurge din raclă§ Textele hagiografice îl înfățișează pe Sfântul Dimitrie ca pe un tânăr soldat roman creștin, plin de frumusețe și virtute, propovăduitor al Evangheliei prin curaj mărturisitor, care a fost arestat, întemnițat și martirizat în timpul unei vizite a împăratului Galeriu la Tesalonic, în primul deceniu al secolului al IV-lea. Trupul Sfântului Dimitrie a fost luat de către creștini și l-au îngropat cu evlavie. Cultul local al Sfântului Dimitrie s-a dezvoltat rapid, iar de la jumătatea acestui secol, sfântul era cinstit ca ocrotitor al Tesalonicului. În timpul domniei Sfântului Constantin (306-337) a fost construită o biserică deasupra mormântului său. O sută de ani mai târziu, în timpul construcției unei noi biserici pe vechiul loc, au fost descoperite sfintele sale moaște, iar din secolul al VII-lea apar mărturii legate de mirul care se scurge din racla sfântului. În scrierile bizantine, bisericești și laice, este adesea numit, simplu, „Myrovlytos” sau „Myrovlytes”, adică Izvorâtorul de Mir. Ca sfânt militar, Dimitrie era ocrotitorul cel mai potrivit pentru Tesalonic în vremurile dificile cu care se confrunta orașul, începând cu secolul al VI-lea. Numeroase mărturii grăiesc despre modul în care sfântul a salvat orașul de avari și slavi, care ocupaseră restul Balcanilor, în timpul secolului al VII-lea. Începând cu acest secol, Sfântul Dimitrie era deja un sfânt militar foarte cunoscut, atât în Imperiul Bizantin, cât și în rândul slavilor așezați în peninsula tesaliană. Cultul Sfântului Dimitrie a fost răspândit în rândul slavilor de către Sfinții Chiril și Metodie, precum și de succesorul lor, Clement de Ohrida. Imaginea sa de conformare martirică cu Hristos prin împungerea coastei sale de către soldați devine emblematică pentru sfântul izvorâtor de mir, ca unul care urmează martiriul lui Hristos și devine el însuși atlet în arena credinței și inspirator al martirilor Nestor și Lup și antrenor al martirilor, școală a martirilor. Sfântul Grigorie Palama, Mitropolitul Tesalonicului în veacul al XIV-lea, teolog al luminii necreate și apărător al isihaștilor, spunea despre Sfântul Dimitrie că înfrumusețează orașul și țara prin mireasma prezenței sale ocrotitoare și lucrătoare și că în martiriul său se află un har profetic ce va inspira mai târziu mărturisitorii și teologii. În calitate de sfânt înmiresmat, reper duhovnicesc al zilei în care se sfințește minunata podoabă a noii Catedrale a Patriarhiei Române, îl vedem, împreună cu Sfântul Grigorie Palama și cu Sfântul Dumitru Stăniloae și cu ceilalți sfinți canonizați în acest an, ca pe o recapitulare a martirilor neamului creștin, crescuți din mireasma sfințeniei lui Hristos Domnul, Martirul martirilor. Acești sfinți înfrumusețează țara prin chipurile lor luminoase din norul de martori înfățișați în podoaba minunată a unei catedrale visate de acest popor martiric care astăzi petrece cu bucurie mare în chilia de tămâie a comuniunii sfinților mucenici din toate veacurile.\n","date":"26 octombrie 2025","img":"/cuvant-duhovnicesc/praznuirea-sfantului-mucenic-dimitrie-in-mireasma-sfintirii-catedralei-nationale/featured.jpg","lang":"ro","langName":"Română","largeImg":"/cuvant-duhovnicesc/praznuirea-sfantului-mucenic-dimitrie-in-mireasma-sfintirii-catedralei-nationale/featured_hu_3f2ccfee42cf3e6e.jpg","month":[{"title":"2025-10","url":"/month/2025-10/"}],"permalink":"/cuvant-duhovnicesc/praznuirea-sfantului-mucenic-dimitrie-in-mireasma-sfintirii-catedralei-nationale/","series":[],"smallImg":"/cuvant-duhovnicesc/praznuirea-sfantului-mucenic-dimitrie-in-mireasma-sfintirii-catedralei-nationale/featured_hu_5774cdaa6f98d762.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 23-a După Rusalii","url":"/tags/duminica-a-23-a-dup%C4%83-rusalii/"},{"title":"Vindecarea Demonizatului Din Ținutul Gherghesenilor","url":"/tags/vindecarea-demonizatului-din-%C8%9Binutul-gherghesenilor/"},{"title":"Sfântul Mare Mucenic Dimitrie, Izvorâtorul De Mir","url":"/tags/sf%C3%A2ntul-mare-mucenic-dimitrie-izvor%C3%A2torul-de-mir/"}],"timestamp":1761436800,"title":"Prăznuirea Sfântului Mucenic Dimitrie în mireasma sfințirii Catedralei Naționale","year":[{"title":"2025","url":"/year/2025/"}]},{"authors":[],"categories":[{"title":"Evenimente","url":"/categories/evenimente/"}],"content":"Miercuri, 22 octombrie 2025, ora 18:00, la Biserica „Sfinții Împărați Constantin și Elena” și „Sfânta Cuvioasă Parascheva”, va avea loc lansarea filmului documentar „Sfântul preot mucenic Constantin Sârbu”.\nVă așteptăm să descoperim împreună chipul unui sfânt care a strălucit în bezna comunismului, dăruind mărturia sa de credință pentru generațiile de astăzi și de mâine.\n","date":"19 octombrie 2025","img":"/events/2025-lansarea-filmului-documentar-sfantul-preot-mucenic-constantin-sarbu/featured.jpg","lang":"ro","langName":"Română","largeImg":"/events/2025-lansarea-filmului-documentar-sfantul-preot-mucenic-constantin-sarbu/featured_hu_9d6109560984ce5a.jpg","month":[{"title":"2025-10","url":"/month/2025-10/"}],"permalink":"/events/2025-lansarea-filmului-documentar-sfantul-preot-mucenic-constantin-sarbu/","series":[],"smallImg":"/events/2025-lansarea-filmului-documentar-sfantul-preot-mucenic-constantin-sarbu/featured_hu_5786c9aea7a65c2f.jpg","tags":[{"title":"Constantin Sârbu","url":"/tags/constantin-s%C3%A2rbu/"}],"timestamp":1760832000,"title":"Lansarea filmului documentar „Sfântul preot mucenic Constantin Sârbu”","year":[{"title":"2025","url":"/year/2025/"}]},{"authors":[{"title":"","url":"/authors/pr--aurel-mihai/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 20-a după Rusalii (Învierea fiului văduvei din Nain)\n„În vremea aceea S-a dus Iisus într-o cetate numită Nain și împreună cu El mergeau ucenicii Lui și mulțime mare. Iar când S-a apropiat de poarta cetății, iată scoteau un mort, singurul copil al mamei sale, și ea era văduvă, iar mulțime mare din cetate era cu ea. Și, văzând-o Domnul, I s-a făcut milă de ea și i-a zis: Nu plânge! Atunci, apropiindu-Se, S-a atins de sicriu, iar cei ce-l duceau s-au oprit. Și a zis: Tinere, ție îți zic, scoală-te! Iar cel ce fusese mort s-a ridicat și a început să vorbească, iar Iisus l-a dat mamei sale. Și frică i-a cuprins pe toți și slăveau pe Dumnezeu, zicând: Proroc mare S-a ridicat între noi și Dumnezeu a cercetat pe poporul Său.” (Luca 7, 11-16)\nÎn timpul vieții și activității Sale pământești, Mântuitorul Hristos, Fiul lui Dumnezeu Întrupat, a săvârșit minuni asupra naturii înconjurătoare (liniștirea furtunii, pescuirea minunată), asupra oamenilor (vindecări, învieri din morți), toate culminând cu propria Sa înviere din morți. Sfântul Evanghelist Luca ne prezintă în Sfânta Evanghelie de astăzi învierea din morți a fiului văduvei din Nain - biruința vieții asupra morții, întărind nădejdea și certitudinea tuturor creștinilor a învierii și a vieții veșnice.\nÎn cuvinte simple, Sfântul Luca Evanghelistul ne arată cum Mântuitorul Hristos împreună cu ucenicii Săi, înconjurat de mulțime multă de popor se îndrepta spre o „cetate numită Nain”. Apropiindu-Se de poarta cetății, Mântuitorul și cei care îl însoțeau s-au întâlnit cu un cortegiu funerar care conducea spre locul de îngropăciune pe un tânăr, unicul fiu al mamei sale văduve. Erau mulți locuitori ai cetății care o consolau pe mama tânărului plângând copleșită de durere. Domnul Hristos, Om adevărat și Dumnezeu adevărat, S-a apropiat de mama îndurerată și făcându-I-se milă i-a spus să nu plângă. Apoi s-a atins de sicriu și după ce a zis „Tinere, ție îți zic, scoală-te!”, cel mort „s-a ridicat și a început să vorbească și l-a dat mamei lui”. Toți cei de față au fost cuprinși de frică și, slăvindu-l pe Dumnezeu, mărturiseau zicând: „Proroc mare S-a ridicat între noi și Dumnezeu a cercetat pe poporul Său” (Luca 7, 16).\nLa poarta cetății Nain, Viața se întâlnește cu cortegiul morții§ În cele de mai sus, putem observa de la început faptul că Mântuitorul se îndrepta spre Nain (de la ebraicul ná im - plăcut, grațios, frumos), o cetate cu zid de apărare în vremea aceea, în prezent un sat, situat la aproximativ 35 km de Capernaum, fără a fi înștiințat sau chemat așa cum s-a întâmplat cu fata lui Iair (Luca 8, 41) sau cu prietenul Său Lazăr (Ioan 11, 3). Așadar, la poarta cetății Nain s-a întâlnit Cel care este „Calea, Adevărul și Viața” (Ioan 14, 6) cu convoiul care conducea pe tânărul răpit de moarte. Fiul lui Dumnezeu Întrupat, izvorul vieții, a biruit moartea prin jertfa Sa cea fără de prihană, iar acum S-a arătat ca Dumnezeu al vieții și al morții.\nDomnul Hristos a venit ca să alunge frica cea veche din oameni, dar și ca să aducă o frică nouă: frica de păcat. Frica veche era frica de moarte a trupului; frica nouă avea să fie frica de moarte a sufletului, frica pe care Domnul Vieții a întărit-o prin propovăduirea Sa. Prin cuvântul Său, Mântuitorul a înviat și învie sufletele păcătoase, suflete care au murit înainte de moartea trupească. Totodată, a făgăduit să învie și trupurile celor care au murit.\nBucuria celor care îl însoțeau pe Mântuitorul sorbindu-i cuvintele pline de har și de adevăr s-a întâlnit cu tristețea celor care o consolau pe mama îndurerată alături de fiul ei mort. Această mamă preînchipuie durerea Sfintei Fecioare Maria, care și-a văzut Fiul mort și apoi înviat. În cursul ei firesc, rânduiala vieții este ca Fiul să-și îngroape părinții și nu invers. Drumul creștinilor este de la moarte la viață, iar cine se ostenește îndeajuns se va bucura de viața cea veșnică. În acest context, vedem cum cei care se îngrijesc de cei adormiți se aseamănă cu această mamă care își ducea fiul la locul de îngropăciune, iar răsplata lor este pregustarea veșniciei încă din această viață pământească.\nLacrimile pentru cel mort și bucuria învierii§ Aici vedem că Mântuitorul, Știutorul tuturor inimilor, a văzut că mama îndoliată abia mai suporta durerea pierderii unicului său fiu. Hristos nu îi spune femeii „Nu plânge!” ca să ne arate că nu trebuie să plângem când moare cineva, căci și El a plâns când a murit Lazăr (Ioan 11, 35). A plâns și pentru cei care aveau să sufere la căderea Ierusalimului (Luca 19, 41-44). Oricum, a fericit pe cei care plâng: aceia se vor mângâia (Matei 5, 4).\nSfinții Părinți arată valoarea lacrimilor de pocăință și suferință în urcușul duhovnicesc al creștinilor, ele fiind cel dintâi mijloc de curățire a sufletului, a inimii și a minții. Creștinul trebuie să plângă și pentru sine însuși din pricina păcatelor și nu precum cei care nu au credință și nădejde, ci, dimpotrivă, precum cel care are credință în Dumnezeul cel viu și nădejde în mila Lui și în viața cea veșnică.\nAtunci când Domnul, cu milă, i-a spus mamei tânărului mort: „Nu plânge!”, înțelegem că aceasta era cea care trăia cea mai intensă și puternică durere, iar Mântuitorul a venit în această cetate pentru a alina durerea acestei mame îndoliate. Mântuitorul Iisus Hristos în tot timpul în lucrarea Sa alina suferința, durerea și întristarea oamenilor îndoliați. Drama suferinței mamei îndurerate este actuală și astăzi, căci tânărul din Nain reprezintă pe tinerii care prin moartea lor lasă în urmă multă durere oamenilor și, în mod deosebit, părinților care i-au născut și i-au crescut. Sfântul Isaac Sirul afirmă în acest sens că „moartea este în urma noastră, iar înaintea noastră este învierea și viața veșnică”.\nÎnvățăm din această intervenție a Mântuitorului că niciodată omul nu rămâne singur, chiar și atunci când rudele apropiate și dragi pleacă din această lume; Dumnezeu este întotdeauna aproape de el, iar dragostea lui Dumnezeu față de om nu se schimbă niciodată.\nÎn trupul nostru omenesc lucrează Duhul Sfânt§ Domnul nostru Iisus Hristos S-a atins de sicriu, convoiul s-a oprit și a zis: „Tinere, ție îți zic, scoală-te!”, atingerea sicriului fiind socotită de Legea Vechiului Testament o necurăție; era, deci, interzisă. Dar gestul Mântuitorului arată, pe de o parte, că este desăvârșitorul Legii celei vechi, înnoind-o în chip dumnezeiesc în Noul Legământ, iar, pe de altă parte, ne arată cinstea pe care noi, oamenii, suntem datori să o manifestăm față de trup, căci prin Trupul Său Mântuitorul Hristos dăruiește viață oamenilor. Noi știm că în trupul nostru omenesc lucrează Duhul Sfânt (1 Corinteni 6, 19-20), ceea ce înseamnă că omul trebuie să poarte de grijă de trupul său în perspectiva judecății obștești și a vieții veșnice.\nDupă ce Mântuitorul S-a adresat tânărului, acesta s-a ridicat și a început să vorbească, certificând prin acestea realitatea minunii învierii sale. Domnul l-a dat pe tânăr mamei sale pentru a arăta că este un dar, așa cum a fost și când l-a născut. Viața ca dar al lui Dumnezeu este oferită omului din chiar mâna lui Dumnezeu. Învățăm de aici că atunci când săvârșim o faptă bună să o facem - pe cât este cu putință - noi înșine, cu luare aminte și din toată inima, și nu prin intermediari. Vedem de aici că orice dar al lui Dumnezeu este desăvârșit, așa cum desăvârșit este și chipul dăruirii.\nToți care erau de față au fost încredințați de realitatea minunii învierii fiului văduvei din Nain. Ei au fost cuprinși de frică, dar îl slăveau pe Dumnezeu zicând: „Proroc mare S-a ridicat între noi și Dumnezeu a cercetat pe poporul Său” (Luca 7, 16). Această frică este frica de Dumnezeu care îl face pe om să-L laude și să-L slăvească pe Creatorul și Atotțiitorul său. Această cercetare a lui Dumnezeu este de fapt împlinirea profețiilor Vechiului Testament, Hristos fiind perceput de poporul lui Israel drept marele proroc pe care Dumnezeu îl făgăduise israeliților încă din vremea lui Moise (Deuteronom 18, 18). Acest popor nu reușea să înțeleagă faptul că Hristos este Fiul lui Dumnezeu, dar puterea cuvântului Său și minunile pe care le săvârșea îi obligau să recunoască în El pe marele proroc făgăduit.\nUn alt înțeles duhovnicesc al acestei minuni săvârșite de Mântuitorul Hristos face trimitere la îndemnul Mântuitorului adresat tinerilor din toate locurile și din toate timpurile, să se ridice din robia patimilor și pornirilor tinereții pentru a începe o viață duhovnicească în Hristos. Domnul nostru Iisus Hristos se adresează fiecărui tânăr îndemnându-l să trăiască practicând virtuțile creștine și împlinind voia lui Dumnezeu. Într-o lume globalizată care își pierde valorile morale fundamentale, tinerii sunt chemați să nu confunde libertatea cu libertinajul, ci să o unească cu responsabilitatea primirii și transmiterii valorilor creștine formulate, păstrate și propovăduite în Biserică spre mântuirea credincioșilor ei.\n","date":"19 octombrie 2025","img":"/cuvant-duhovnicesc/orice-dar-al-lui-dumnezeu-este-desavarsit/featured.jpg","lang":"ro","langName":"Română","largeImg":"/cuvant-duhovnicesc/orice-dar-al-lui-dumnezeu-este-desavarsit/featured_hu_6e14de19d2b235d8.jpg","month":[{"title":"2025-10","url":"/month/2025-10/"}],"permalink":"/cuvant-duhovnicesc/orice-dar-al-lui-dumnezeu-este-desavarsit/","series":[],"smallImg":"/cuvant-duhovnicesc/orice-dar-al-lui-dumnezeu-este-desavarsit/featured_hu_27c5e7075ddfbfb4.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 20-a După Rusalii","url":"/tags/duminica-a-20-a-dup%C4%83-rusalii/"},{"title":"Învierea Fiului Văduvei Din Nain","url":"/tags/%C3%AEnvierea-fiului-v%C4%83duvei-din-nain/"}],"timestamp":1760832000,"title":"Orice dar al lui Dumnezeu este desăvârșit","year":[{"title":"2025","url":"/year/2025/"}]},{"authors":[{"title":"","url":"/authors/pr--prof--dr--radu-petre-muresan/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 21-a după Rusalii (Pilda semănătorului)\n„Zis-a Domnul pilda aceasta: Ieșit-a semănătorul să semene sămânța sa. Și, semănând el, una a căzut lângă drum și a fost călcată cu picioarele și păsările cerului au mâncat-o. Și alta a căzut pe piatră și, răsărind, s-a uscat, pentru că nu avea umezeală. Alta a căzut între spini, iar spinii, crescând cu ea, au înăbușit-o. Iar alta a căzut pe pământul cel bun și, crescând, a făcut rod însutit. Acestea zicând, striga: Cine are urechi de auzit, să audă! Și ucenicii Lui Îl întrebau: Ce înseamnă pilda aceasta? El a zis: Vouă vă este dat să cunoașteți tainele Împărăției lui Dumnezeu, iar celorlalți, în pilde, ca, văzând, să nu vadă și, auzind, să nu înțeleagă. Iar pilda aceasta înseamnă: Sămânța este cuvântul lui Dumnezeu; cea de lângă drum sunt cei care aud, apoi vine diavolul și ia cuvântul din inima lor, ca nu cumva, crezând, să se mântuiască; iar cea de pe piatră sunt aceia care, auzind cuvântul, îl primesc cu bucurie, dar aceștia nu au rădăcină; ei cred până la o vreme, iar la vreme de încercare se leapădă. Cea căzută între spini sunt cei ce aud cuvântul, dar, umblând cu grijile și cu bogăția și cu plăcerile vieții, se înăbușă și nu rodesc. Iar cea de pe pământ bun sunt cei care, cu inimă curată și bună, aud cuvântul, îl păstrează și rodesc întru răbdare. După ce a spus acestea, a strigat: Cine are urechi de auzit, să audă!” (Luca 8, 5-15)\nPilda semănătorului din Duminica a 21-a după Rusalii are privilegiul de a fi primit o tâlcuire integrală din partea Mântuitorului Iisus Hristos. Și este greu ca noi, oamenii, să mai adăugăm ceva acolo unde Însuși Domnul a explicat clar că sămânța este cuvântul lui Dumnezeu, cele patru tipuri de pământ sunt moduri în care cuvântul lui Dumnezeu este primit, păstrat și devine lucrător în sufletul oamenilor, iar Semănătorul se subînțelege că este Însuși Mântuitorul Iisus Hristos. În pericopa de la Sfântul Apostol și Evanghelist Ioan care se citește tot în această duminică în amintirea Sfinților Părinți de la Sinodul al VII-lea Ecumenic (Sfântul Ioan 17, 1-13), Mântuitorul se roagă astfel Tatălui Ceresc, înainte de Sfintele Sale Pătimiri: „Pentru că cuvintele pe care Mi le-ai dat le-am dat lor (am semănat sămânța), iar ei le-au primit (le-au păstrat în sufletul lor - lucrarea) și au cunoscut cu adevărat că de la Tine am ieșit, și au crezut că Tu M-ai trimis (mărturisirea credinței - rodirea)“.\nSemănătorul a tot ceea ce este bun§ Dacă ar fi să rezumăm conținutul Pildei semănătorului după Sfântul Apostol și Evanghelist Luca, relatată cu mici variații și la ceilalți evangheliști sinoptici (Sfântul Matei 13, 3-23; Sfântul Marcu 4, 3-20), am spune împreună cu Sfântul Chiril al Alexandriei că Mântuitorul Iisus Hristos este cu adevărat Semănătorul a tot ceea ce este bun, iar noi suntem ogorul său. Sămânța este întreaga învățătură a Evangheliei, tot ceea ce Mântuitorul Iisus Hristos ne-a descoperit despre noi, oamenii, și despre relațiile dintre noi și despre relația noastră cu Dumnezeu. Dar înțelesul parabolei este mult mai profund și mai tainic decât atât. Pentru că Mântuitorul Iisus Hristos descoperă în mod profetic soarta misiunii Sale în această lume și până la sfârșitul veacurilor. El este deopotrivă și Semănătorul, dar și Sămânța care trebuie să se jertfească și să moară ca să aducă roadă (Sfântul Ioan 12, 24). De aceea, eu văd în această pildă o adiere discretă a marelui praznic al Nașterii Domnului care ne stă în față, în același mod în care Pilda lui Zaheu vameșul anunță apropierea perioadei Triodului, primăvara sufletelor noastre, care ne poartă spre Învierea Domnului.\nAșadar, Mântuitorul nostru Iisus Hristos rostește o pildă și tot El o tâlcuiește, situație aproape singulară în Scriptura Noului Testament, unde doar Pilda neghinei și a grâului s-a mai bucurat de un tratament asemănător (Sfântul Matei, 13, 24-30; 36-43). Între pilda propriu-zisă și tâlcuirea acesteia este cuprins un dialog inițiat de ucenicii dornici să afle „ce înseamnă pilda aceasta?” (Sfântul Luca 8, 9) în care Domnul rostește aceste cuvinte inspirate din scrierile profetice vechi-testamentare: „Vouă vă este dat să cunoașteți tainele Împărăției lui Dumnezeu, iar celorlalți, în pilde, ca, văzând, să nu vadă și, auzind, să nu înțeleagă” (Sfântul Luca 8, 10). Dar ce sunt „tainele Împărăției lui Dumnezeu”? Că ne-am îmbrăcat în Hristos prin Botez, ne-am pecetluit cu Duhul Sfânt prin Mirungere, ne hrănim cu Trupul și Sângele Domnului la Sfânta Liturghie, ne reînnoim haina botezului prin Taina Mărturisirii, într-un cuvânt suntem părtași după har ai naturii divine și pregustăm, acum și aici, atât cât ne este cu putință, Împărăția lui Dumnezeu.\nÎn textul paralel de la Sfântul Marcu citim astfel: „Vouă vă este dat să cunoașteți tainele Împărăției lui Dumnezeu, dar pentru cei din afară, totul se face în pilde” (Sfântul Marcu, 4, 11), în timp ce la Sfântul Matei mesajul este și mai tranșant: „Iar El, răspunzând, Le-a zis: Pentru că vouă vi s-a dat să cunoașteți tainele Împărăției cerurilor, pe când acestora nu li s-a dat. Căci celui ce are i se va da și-i va prisosi, iar de la cel ce nu are, și ce are i se va lua. De aceea le vorbesc în pilde, că, văzând, nu văd și, auzind, nu aud, nici nu înțeleg” (Sfântul Matei 13, 11-13). Pildele scripturistice provoacă felul obișnuit de a gândi, obligă la un răspuns și, mai mult, invită la descoperirea acesteia din interior. Una dintre puținele pilde-parabole (istorioare) ale Vechiului Testament este cea prin care prorocul Natan îl mustră pe împăratul David pentru îndoitul păcat în care a împreunat desfrânarea cu uciderea (Cartea II Regi cap. 12). Cât timp împăratul David s-a situat în afara parabolei, a avut cuvinte aspre despre cel care a înfăptuit nelegiuirea; când a înțeles că este parte a acelei parabole și a putut spune: „Am păcătuit înaintea Domnului”, a deschis izvoarele milei lui Dumnezeu.\nNu ne naștem piatră sau pământ fertil, ci mai degrabă devenim§ Sfântul Arsenie Boca spunea că „cea mai lungă cale este calea de la minte la inimă”, adică de la informație la convingere. Cele trei posibilități de a eșua spiritual pe care Domnul ni le prezintă sunt tot atâtea dovezi că oamenii, din varii motive, nu înțeleg cuvântul lui Dumnezeu: fie că se consideră liberi să facă ceea ce doresc; fie că nu sunt atenți la viața lor duhovnicească; fie trăiesc cu convingerea că nu îi privește cuvântul lui Dumnezeu. Se referă parabola la patru categorii de oameni? Sfântul Nicolae Velimirovici spunea că noi trecem prin diferite anotimpuri ale vieții spirituale, când putem fi și drum bătătorit și pământ pietros sau plin de spini. Nu ne naștem piatră sau pământ fertil, ci mai degrabă devenim. Textul ne prezintă, de fapt, etape sau stări sufletești care se regăsesc succesiv în viața aceleiași persoane.\nPilda semănătorului se încheie în nota plină de speranță a rodirii duhovnicești. În ciuda potrivniciilor de tot felul, sămânța nu rămâne fără rod. Mântuitorul Iisus Hristos ne învață că așa cum există un semănat al grâului în viața lumească, tot așa există și un semănat al sufletului în viața duhovnicească. Și dacă de la semănatul pământesc se așteaptă rod, tot așa se așteaptă și de la cel duhovnicesc: „Iar cea de pe pământ bun sunt cei ce, cu inimă curată și bună, au cuvântul, îl păstrează și rodesc întru răbdare” (Sfântul Luca 8, 15).\nExistă o singură sămânță a cuvântului lui Dumnezeu care se aruncă în lume și mai multe feluri de ogoare sufletești, însă esențială este misiunea omului de a-și sfinți viața și de a face din cosmos grădina lui Dumnezeu. Inima curată și bună se manifestă prin rodirea cuvântului Evangheliei: față de Dumnezeu prin rugăciune și față de semeni prin fapte bune. Așa cum spunea Preafericitul Părinte Patriarh Daniel, „inima curată și bună este starea duhovnicească a sufletului în care cuvântul mântuitor al Evangheliei lui Hristos devine roditor. Dar cine sunt cei mai cunoscuți oameni care au inimă curată și bună? Aceștia sunt mai întâi Sfinții Bisericii care au făcut roditor cuvântul lui Dumnezeu în viața lor, pentru că și-au curățit inima de păcate prin pocăință, au luminat-o și au sfințit-o prin post și rugăciune și au făcut-o bună sau milostivă prin fapte bune”. Sfinții au fost oameni ca și noi, au fost poate un pământ neroditor, dar când au primit cuvântul lui Dumnezeu în sufletele lor, l-au îngrijit, l-au ajutat să încolțească și să aducă rod, iar din pilda lor se întăresc creștinii până la sfârșitul veacurilor.\nProrocul Osea spunea în acest sens: „Semănați-vă fapte bune, căci numai așa veți secera milostivire; prefaceți țelina (desțeleniți-vă) în ogoare ale cunoașterii de Dumnezeu și căutați pe Domnul, ca El să vină și să vă îndestuleze de roade mântuitoare!” (Os. 10, 12), iar Sfântul Apostol Pavel le spunea Galatenilor: „Nu vă amăgiți, spunea Sfântul Apostol Pavel, Dumnezeu nu Se lasă batjocorit; căci ce va semăna omul, aceea va și secera. Cel ce seamănă în trupul său însuși, din trup va secera stricăciune; iar cel ce seamănă în Duhul, din Duh va secera viață veșnică (Gal. 6, 7-8). Și dacă bobul de grâu este un miracol al vieții noastre pământești, cu atât mai mult este lucrarea propriului suflet din rodul căreia se pot hrăni membrii familiei, prietenii, cunoscuții și chiar dușmanii (Mitrop. Bartolomeu Anania)”.\n","date":"12 octombrie 2025","img":"/cuvant-duhovnicesc/hristos-este-samanta-care-trebuie-sa-moara-ca-sa-aduca-roada/featured.jpg","lang":"ro","langName":"Română","largeImg":"/cuvant-duhovnicesc/hristos-este-samanta-care-trebuie-sa-moara-ca-sa-aduca-roada/featured_hu_eff7c5f6e0a08e04.jpg","month":[{"title":"2025-10","url":"/month/2025-10/"}],"permalink":"/cuvant-duhovnicesc/hristos-este-samanta-care-trebuie-sa-moara-ca-sa-aduca-roada/","series":[],"smallImg":"/cuvant-duhovnicesc/hristos-este-samanta-care-trebuie-sa-moara-ca-sa-aduca-roada/featured_hu_7ae44ee27339402f.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 21-a După Rusalii","url":"/tags/duminica-a-21-a-dup%C4%83-rusalii/"},{"title":"Pilda Semănătorului","url":"/tags/pilda-sem%C4%83n%C4%83torului/"}],"timestamp":1760227200,"title":"Hristos este Sămânța care trebuie să moară ca să aducă roadă","year":[{"title":"2025","url":"/year/2025/"}]},{"authors":[{"title":"","url":"/authors/arhim--antipa-burghelea/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 19-a după Rusalii (Predica de pe munte - Iubirea vrăjmașilor)\n„Zis-a Domnul: Precum voiți să vă facă vouă oamenii, faceți-le și voi asemenea. Și, dacă iubiți pe cei ce vă iubesc, ce răsplată puteți avea? Că și păcătoșii iubesc pe cei ce îi iubesc pe ei; și, dacă faceți bine celor ce vă fac vouă bine, ce mulțumire puteți avea? Că și păcătoșii fac același lucru; iar dacă dați împrumut celor de la care nădăjduiți să luați înapoi, ce mulțumire puteți avea? Că și păcătoșii dau cu împrumut păcătoșilor, ca să primească înapoi întocmai. Însă voi iubiți-i pe vrăjmașii voștri și faceți-le bine și dați cu împrumut fără să nădăjduiți nimic în schimb, iar răsplata voastră va fi multă și veți fi fiii Celui Preaînalt, că El este bun cu cei nemulțumitori și răi. Fiți milostivi, precum și Tatăl vostru milostiv este.” (Luca 6, 31-36)\nEvanghelia de astăzi este o adevărată provocare pentru noi. Este greu de împlinit, dar și greu de citit și de ascultat. Dacă ne problematizăm câtuși de puțin asupra raportării noastre personale la porunca Mântuitorului de a-i iubi pe vrăjmași, vedem, într-adevăr, un lucru aproape utopic. În general, iubirea tuturor oamenilor și cu atât mai mult a vrăjmașilor este o lucrare cerească, proprie Bunului Dumnezeu, care revarsă darurile Sale și peste cei buni și peste cei răi. Tematica acestei duminici vine într-o foarte inspirată continuitate cu cele două duminici anterioare, închinate Sfintei Cruci. Într-adevăr, cea mai mare pildă de iubire a vrăjmașilor ne-a arătat-o Mântuitorul Iisus Hristos pe cruce, jertfindu-Se pe Sine și iertându-i pe ceilalți. Pe de altă parte, o cruce poate fi însăși încercarea de a-i iubi pe vrăjmași sau măcar de a-i suporta și de a nu-i urî.\nÎn rugăciunile din cărțile noastre de slujbă ne rugăm ca Bunul Dumnezeu să-i întoarcă la credință și bunătate pe toți vrăjmașii noștri. E îmbucurător să constatăm că, de mai mulți ani, pe pomelnicele pe care le aduc credincioșii la sfintele mănăstiri și biserici, nu mai găsim așa de multe cereri pentru pedepsirea vrăjmașilor, ci mai degrabă citim rugăciuni pentru schimbarea în bine a celor răuvoitori. Desigur că mai sunt și excepții, însă, în general, binecredincioșii creștini își pun sincer problema iertării dușmanilor și fac eforturi pentru împlinirea acestei porunci dumnezeiești. Probabil că simt și ei, cum simțim și noi, că dacă avem ceva asupra cuiva, parcă nu ne mai putem ruga, nu avem pace, conștiința ne mustră și pierdem într-o mare măsură folosul ostenelilor noastre duhovnicești.\nAvem nevoie de ajutorul lui Dumnezeu§ Adeseori uităm să arătăm dragoste și recunoștință chiar și față de binefăcătorii noștri, care ne-au crescut, ne-au educat, ne-au ajutat să fim oameni de folos Bisericii și societății. Cu atât mai mult ne este extrem de greu, ba de multe ori nici nu ne silim să arătăm bunăvoință față de cei care poate ne-au făcut rău în vreun fel. Și pentru că porunca Domnului este, într-adevăr, mai presus de puterile omului, pentru împlinirea ei avem nevoie de ajutorul lui Dumnezeu, dobândit prin multă rugăciune, smerenie și pocăință.\nCuviosul Părinte Arsenie Papacioc atrăgea adeseori atenția că iubirea vrăjmașilor este o poruncă, nu o recomandare sau un sfat evanghelic. Fiind însă un om realist, el oferea și o soluție: „Dacă nu poți să-l iubești pe cel care te dușmănește, măcar să nu-l urăști. Și atunci ești deja ridicat pe prima treaptă și nu mai ești în apă, ești salvat. Iar dacă în continuare vrei să faci cumva să-i iubești pe vrăjmași și totuși nu reușești, Dumnezeu apreciază foarte mult efortul tău și te ajută, pentru că El nu se uită atât la faptele noastre, cât mai ales la intenția pe care o avem în adâncul inimii”.\nÎn general, lumea în care trăim, inclusiv cultura și arta, încurajează, ba chiar legitimează răzbunarea și conflictul. Totuși, pentru noi, creștinii, se cere o grijă de a nu urma calea sau duhul lumii. Dacă măcar noi nu vom răspunde cu răutate la provocările oamenilor, stopăm cumva răul, nu îl mai înmulțim și noi. Cunoscutul teolog Georgios Mantzaridis spunea că „evitarea răsplătirii răului cu rău constituie cea mai eficientă combatere a lui. Prin iubirea aceasta, omul nu doar că se întoarce la starea cea după fire, dar îl imită și pe Dumnezeu Însuși, care S-a jertfit pentru omul ce se lepădase de El”.\nCând îți biruiești firea și faci vreun bine celui care nu merită, sau care ți-a făcut rău, atunci începi să semeni cu Dumnezeu. Să facem acest experiment, măcar din curiozitate și să vedem ce simțim. Iată, Sfântul Cuvios Mărturisitor Sofian de la Antim, cu toate că era un om bun și iertător, a avut și oameni potrivnici, chiar dintre cei apropiați. Unul dintre ei, nici mai mult, nici mai puțin, la o slujbă din noaptea de Paști, l-a împins pe Cuviosul de pe podium, ca să cadă și să se accidenteze și astfel să fie înlocuit de la conducerea mănăstirii. Din fericire, Cuviosul s-a sprijinit de cineva și nu s-a lovit. După acest episod, care a fost cu mulți martori, Părintele ar fi putut să se răzbune pe acea persoană, să o îndepărteze cumva din preajma sa, cu ajutorul influenței pe care o avea. Dar nu numai că nu a făcut acest lucru, ci s-a purtat cu acea persoană cu și mai mare bunăvoință. Și acum, surprinzător, respectivul om mărturisește cu glas tare despre sfințenia Cuviosului.\nSă începem măcar prin a nu băga în seamă șicanele§ Noi, la măsura noastră mică și foarte mică, să începem măcar prin a nu băga în seamă șicanele altora și a nu-i urî. Desigur, și pentru aceasta trebuie luptă multă, smerenie adâncă, tăcere și rugăciune, ca să smulgem, măcar în parte, patima urii față de aproapele. E o luptă poate de toată viața, dar măcar să ne silim, să nu fim indiferenți, să nu ne obișnuim cu gândul că celălalt îmi vrea răul și eu trebuie numaidecât să mă feresc de el sau să-i doresc răul. Fiecare om care interacționează cu noi - iarăși spunea Părintele Arsenie Papacioc - este fie ca să ne folosim noi de el, fie ca el să dobândească un folos duhovnicesc de la noi. Într-adevăr, și de la neprieteni putem primi folos: ne smerim.\nAcești vrăjmași pe care îi avem, sau ni se pare că îi avem, au și ei lucrarea lor. Dacă ne necăjesc în vreun fel, e foarte posibil să fie și vina noastră. Iarăși, Cuviosul Părinte Sofian își amintea în închisoare de unele păcate de-ale sale, pe care le știau numai el și Dumnezeu, și socotea că pentru faptele acelea Domnul îi rânduiește așa o corecție. Cu alte prilejuri, spunea: „Când te umilește cineva, să nu te superi. Să o iei ca o doctorie pentru smerenie”. Fiind bolnavi de orgoliu, dacă nu ne smerim de voie, ne smeresc alții de nevoie și atunci mare folos dobândesc cei care rabdă și care primesc ocara chiar cu recunoștință, pentru că i-a adus cu picioarele pe pământ, cum se spune. Și atunci, aceasta poate fi o treaptă pentru iubirea vrăjmașilor. Îi iubim și le suntem recunoscători că ne arată unde greșim, ne arată că suntem oameni cu neputințe, că nu răspândim pace și bunătate în jurul nostru și, în loc să facem bine, greșim adeseori.\nMai este și un alt aspect. De multe ori prea punem la inimă atitudinile răutăcioase ale altora. Poate că ar trebui și o indiferență bună, ca să nu spun o nesimțire bună, în ceea ce privește luarea în seamă a comportamentului urât al oamenilor. Noi așa suntem de schimbători și de imprevizibili, încât acum ne comportăm frumos, iar peste o vreme poate arătăm lipsă de respect sau chiar răutate. Așa e firea omenească căzută, o amestecare de aur și de noroi, de lumină și de întuneric. Și atunci, de ce să purtăm dușmănie celor de lângă noi, deoarece și ei, sărmanii, sunt supuși aceleiași condiții umane corupte. Chiar dacă suntem botezați și ne străduim să trăim o viață de credință, suntem supuși - să recunoaștem - acestei nesuferite ispite, de a supăra pe ceilalți și de a ne supăra și noi. Iar pentru Bunul Părinte Ceresc relaționarea noastră cu ceilalți oameni este atât de importantă, cu mult mai importantă decât „jertfele și arderile de tot”. De fapt, relația noastră cu ceilalți spune cam totul despre cum suntem noi în comuniune cu Bunul Dumnezeu. Este și criteriul de bază la judecata sufletului, această raportare a noastră la ceilalți oameni.\nTot noi întreținem răutatea§ Lumea se plânge că în vremurile noastre e foarte multă răutate. Dar nu tot noi o întreținem? Chiar și cei care ne silim să trăim o viață duhovnicească, suntem supuși acestei ispite. Cineva se grăbea la spovedanie să mărturisească că a mâncat ceva de dulce într-o zi de miercuri, arătând multă părere de rău. Dar, întrebând duhovnicul dacă are vreo supărare cu cineva, a mărturisit că nu mai vorbește cu o vecină de doi ani și a început să înșire mai multe injurii asupra aceleia. La fel și Sfântul Antim Ivireanul spunea într-o predică: „Bine că mergeți la mărturisit și spuneți că ați mâncat raci în post, dar nu spuneți strâmbătățile și răutățile pe care le pricinuiți altora”. Aceste lucruri trebuie, într-adevăr, să ne pună pe gânduri. Ce ne apropie mai mult de Dumnezeu, ce ne dă legitimitatea de a fi copiii Lui, creați după chipul Său și chemați spre asemănare? Ce anume ne oferă pacea cugetului, îndrăzneala la rugăciune, înțelepciunea, discernământul, echilibrul? Pe locul întâi se pare că se situează relația noastră cu oamenii și atitudinea binevoitoare, iertătoare, chiar iubitoare față de vrăjmași. E un lucru pe cât de greu, pe atât de dumnezeiesc, de eliberator, de sfințitor.\nÎn încheiere, dau mărturie despre un părinte pe care l-am cunoscut acum 20 de ani la Mănăstirea Pogleț-Bacău: cuviosul ieromonah Calistrat Ifrim. Înainte de a se călugări, părintele a fost preot de mir pentru mulți ani în eparhiile Cluj și Roman. De mai multe ori a pătimit bătăi de la unii săteni la casa parohială pentru a-l jefui. El însă nu a făcut niciodată reclamație la Poliție și nici nu s-a plâns la săteni. Odată, într-o dimineață, în centrul localității era adunat un fel de consiliu al satului, în care oamenii îi judecau pe bătăușii părintelui. Trecând și preotul pe acolo, l-au întrebat sătenii: „Este adevărat că acești oameni v-au bătut? De ce nu ne-ați spus, să vă apărăm?”. „Nu este adevărat, sunt vorbe goale, lăsați-i în pace”, a răspuns preotul. Văzând aceasta, cei care l-au bătut au rămas uimiți și apoi au devenit și ei oameni de treabă. Așa știu sfinții să lucreze și așa ne învață și pe noi să împlinim porunca iubirii vrăjmașilor.\n","date":"5 octombrie 2025","img":"/cuvant-duhovnicesc/iubirea-vrajmasilor-un-lucru-greu-dar-nu-imposibil/featured.jpg","lang":"ro","langName":"Română","largeImg":"/cuvant-duhovnicesc/iubirea-vrajmasilor-un-lucru-greu-dar-nu-imposibil/featured_hu_be5c51b07316912f.jpg","month":[{"title":"2025-10","url":"/month/2025-10/"}],"permalink":"/cuvant-duhovnicesc/iubirea-vrajmasilor-un-lucru-greu-dar-nu-imposibil/","series":[],"smallImg":"/cuvant-duhovnicesc/iubirea-vrajmasilor-un-lucru-greu-dar-nu-imposibil/featured_hu_8bd2c273b7d1954d.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 19-a După Rusalii","url":"/tags/duminica-a-19-a-dup%C4%83-rusalii/"},{"title":"Predica De Pe Munte - Iubirea Vrăjmașilor","url":"/tags/predica-de-pe-munte---iubirea-vr%C4%83jma%C8%99ilor/"}],"timestamp":1759622400,"title":"Iubirea vrăjmașilor - un lucru greu, dar nu imposibil","year":[{"title":"2025","url":"/year/2025/"}]},{"authors":[{"title":"","url":"/authors/pr--prof--dr--emil-jurcan/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 18-a după Rusalii (Pescuirea minunată)\n„În vremea aceea Iisus ședea lângă lacul Ghenizaret și a văzut două corăbii oprite lângă țărm, iar pescarii, coborând din ele, spălau mrejele. Atunci El, urcându-Se într-una din corăbii, care era a lui Simon, l-a rugat s-o depărteze puțin de la uscat și, șezând în corabie, învăța din ea mulțimile. Iar când a încetat să vorbească, i-a zis lui Simon: Îndepărteaz-o la adânc și lăsați în jos mrejele voastre ca să pescuiți. Și, răspunzând, Simon a zis: Învățătorule, toată noaptea ne-am trudit și nimic n-am prins, dar, după cuvântul Tău, voi arunca mrejele. Și, făcând ei aceasta, au prins mulțime mare de pește, încât li se rupeau mrejele. De aceea, au făcut semn celor care erau în cealaltă corabie să vină să-i ajute. Și au venit și au umplut amândouă corăbiile, încât erau gata să se scufunde. Iar Simon-Petru, văzând aceasta, a căzut în genunchi, înaintea lui Iisus, zicând: Ieși de la mine, Doamne, că sunt om păcătos! Căci spaimă îi cuprinsese, pe el și pe toți cei ce erau cu el, pentru pescuirea atâtor pești. Tot așa și pe Iacov și pe Ioan, fiii lui Zevedeu, care erau împreună cu Simon. Și a zis Iisus către Simon: Nu te teme; de acum înainte vei fi pescar de oameni. Și, trăgând corăbiile la țărm, au lăsat totul și au mers după El.” (Luca 5, 1-11)\nEsența pericopei evanghelice din Duminica a 18-a este concentrată în cuvintele Sfântului Apostol Petru: „Învățătorule, toată noaptea ne-am trudit și nimic nu am prins, dar, după cuvântul Tău, voi arunca mrejele” (Luca 5, 5). Consecința acestor cuvinte prin care apostolul se încredințează total lui Hristos este minunea neașteptată, nesperată a unui pescuit bogat.\nSimon pescarul dovedește un bun-simț rafinat, pentru că ascultă îndemnul Mântuitorului de a mai arunca o dată mreaja, deși logica experienței sale în arta pescuitului nu îi dădea nici o șansă în a mai prinde ceva ziua, când știa bine că dacă noaptea nu a avut nici un rezultat, cu atât mai mult ziua. În atitudinea sa dovedește că are un suflet sănătos, indicat de dispoziția de a asculta, de a se supune, de a primi o corectură sau îndemn. Și lauda i se cuvine și mai cu prisos, pentru că ascultă în pofida argumentelor raționale tari, rigide și reci, care nu se sfiesc să îi sufoce mintea chiar și în fața lui Dumnezeu. Fiecare cuvânt al acestor explicații logice atârnă greu pentru apostol și care nu lasă deschisă nici o altă portiță: „Toată noaptea”, deci nu câteva ore, ci „toată noaptea” au încercat. Apoi însuși cuvântul „noapte” era un argument ferm, pentru că știa de atâția ani că în timpul zilei nu merge pescuitul din cauza căldurii.\nMai departe, el adaugă că s-au „trudit”, deci cum să prindă acum aruncând o singură dată mrejele. În sfârșit, amintind că nu a prins „nimic”, rațiunea umană vrea să anuleze orice sorți de izbândă, pentru că dacă ar fi capturat măcar un pește, atunci speranțele mai îndrăzneau să licăre chiar și de departe. Cu toate aceste greutăți care apasă peste sufletul apostolului, el are puterea să adauge un „dar” prin care se smulge din absolutismul gândirii reci, fără de Dumnezeu. Prin răspunsul său „după cuvântul Tău, voi arunca mrejele”, Sfântul Apostol Petru amintește de marea ascultare a Maicii Domnului la Buna Vestire: „Fie mie după cuvântul tău”, în urma căreia pântecele Ei a rodit pe „Strugurele vieții”.\nLa temelia Bisericii stă ascultarea§ Așadar, întâmplarea din Evanghelia din această Duminică ne învață că la temelia Bisericii stă ascultarea, care, în esență, înseamnă a nu trăi după voia noastră, ci după a altuia, așa cum Hristos spune despre Sine: „Căci nu fac voia Mea, ci voia Tatălui Care M-a trimis pe Mine”. În numele ascultării de Dumnezeu, de duhovnic, de întâistătători, de soț sau soție și chiar față de cei mai mici decât noi se fac multe minuni și astăzi. Fericirea omului stă în cât de mult reușește să renunțe la voia sa, căci „desăvârșirea stă în renunțare” (P. Evdokimov).\nNu în ultimul rând, Pescuirea minunată ne asigură și de faptul că omul trebuie să se trudească numai împreună cu Hristos, căci, spune Domnul, „Cel care nu adună cu Mine, risipește”. Hristos îi răsplătește cu roade bogate pe cei care se trudesc, pe cei care nu sunt nepăsători atât pentru cele personale, cât și pentru cele ale comunității în care trăiesc. Chiar dacă la început sau uneori pare că diavolul ne vântură toată osteneala zilei, Domnul are puterea să ne dea roade și mai bogate cu două condiții, regăsite în cuvintele: „Cel care vrea să facă ceva, va găsi o cale, iar dacă nu vrea, va găsi o scuză” (Sf. Ioan Maximovici) și „Trebuie să ne rugăm lui Dumnezeu să nu ne bântuie meteahna aceasta a bolii sufletești: renunțarea la luptă” (Cuv. Justin Pârvu).\n","date":"28 septembrie 2025","img":"/cuvant-duhovnicesc/domnul-are-puterea-sa-ne-dea-roade-bogate/featured.jpg","lang":"ro","langName":"Română","largeImg":"/cuvant-duhovnicesc/domnul-are-puterea-sa-ne-dea-roade-bogate/featured_hu_9f02ebf1a67cb4a3.jpg","month":[{"title":"2025-09","url":"/month/2025-09/"}],"permalink":"/cuvant-duhovnicesc/domnul-are-puterea-sa-ne-dea-roade-bogate/","series":[],"smallImg":"/cuvant-duhovnicesc/domnul-are-puterea-sa-ne-dea-roade-bogate/featured_hu_d134921e373fcb80.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 18-a După Rusalii","url":"/tags/duminica-a-18-a-dup%C4%83-rusalii/"},{"title":"Pescuirea Minunată","url":"/tags/pescuirea-minunat%C4%83/"}],"timestamp":1759017600,"title":"Domnul are puterea să ne dea roade bogate","year":[{"title":"2025","url":"/year/2025/"}]},{"authors":[{"title":"","url":"/authors/pr--lect--dr--ion-sorin-bora/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica după Înălțarea Sfintei Cruci (Luarea Crucii și urmarea lui Hristos)\n„Zis-a Domnul: Oricine voiește să vină după Mine, să se lepede de sine, să-și ia crucea și să-Mi urmeze Mie. Căci cine va voi să-și scape viața, o va pierde, iar cine își va pierde viața sa pentru Mine și pentru Evanghelie, acela o va mântui. Căci ce-i folosește omului să câștige lumea întreagă dacă-și pierde sufletul? Sau ce ar putea să dea omul în schimb pentru sufletul său? Căci de cel ce se va rușina de Mine și de cuvintele Mele, în neamul acesta desfrânat și păcătos, și Fiul Omului Se va rușina de el când va veni întru slava Tatălui Său, cu sfinții îngeri. Și le zicea lor: Adevărat grăiesc vouă că sunt unii dintre cei ce stau aici care nu vor gusta moartea, până ce nu vor vedea Împărăția lui Dumnezeu venind întru putere.” (Marcu 8, 34-3; 9, 1)\nLa înălțimea cugetului smerit se găsește întotdeauna imaginea Sfintei și de viață făcătoarei Cruci a răstignirii Domnului și Mântuitorului nostru Iisus Hristos. Către ea ne îndreptăm ori de câte ori simțim că suntem slabi în ispite și în necazuri, căutând iubirea lui Dumnezeu pentru noi, știind că „atât de mult a iubit Dumnezeu lumea, încât L-a dat pe Fiul Unul Născut, ca oricine crede în El să nu piară, ci să aibă viață veșnică” (In. 3, 16).\nOdinioară, poporul cel însetat de libertate, lipsit de dorința concretă de a lucra ceva pentru a o dobândi, ci doar având pretenția ca Dumnezeu și Moise să le ofere tot ce își dorește, a privit moartea anunțată de mușcătura șerpilor veninoși, neputincios ca să-și mute mintea de la această viață, de aici, la viața cea de dincolo. Doar Moise, „credincios în toată casa Domnului, ca o slugă” (Evr. 3, 5), avea smerenia să recunoască puterea lui Dumnezeu și să-i ofere poporului posibilitatea de a privi către înălțimea Cerului, în vremuri de grea încercare. El a făcut șarpele de aramă, către care să-și îndrepte privirea oricine era mușcat de șarpe și astfel să trăiască (Num. 21, 8-9).\nPrin aceasta, viața devine un dar al Sfintei Cruci, chiar și pentru cei care trăiau cu mai bine de 1.300 de ani înainte de Răstignirea de pe Golgota. De aceea, Sfânta Cruce stă la înălțime în locurile în care trăiesc creștinii, pe turle și pe dealuri, dar și pe înălțimile istoriei și ale universului, luminând omenirea și cosmosul în tot timpul.\nUn alt loc, la fel de important, în care Sfânta Cruce străjuiește pașii noștri este răspântia de drumuri. Călătoria unui creștin are astfel o țintă și un reper spiritual. Chiar dacă ar călători numai pentru trup și pentru viața aceasta trecătoare, se întâlnește adesea cu Sfânta Cruce a Răstignirii și i se închină. Nici nu poate sta altfel omul în fața Crucii aflate la înălțime. El este mereu jos, câtă vreme Crucea este sus, biruitoare.\nOmul poate să meargă în „calea Domnului”§ Astfel, omul poate să meargă în „calea Domnului” (cf. Ps. 1, 1), pentru că aceasta este calea Crucii: „Oricine voiește să vină după Mine să se lepede de sine, să-și ia crucea și să-Mi urmeze Mie” (Mc. 9, 34). Putem observa de aici că Mântuitorul nu impune nimănui luarea crucii și călătoria împreună cu El, „pe cale” (cf. Lc. 24, 32). Propunerea, însă, este extrem de serioasă, pentru că nu este o altă cale de mântuire decât cea pe care ne-a deschis-o Domnul prin pătimirea Sa. De aceea, „cine vrea” nu rămâne doar ca semn al posibilității fiecăruia de a dori sau nu să se mântuiască, ci mai ales ca afirmare a importanței unei voințe puternice, lipsită de șovăială, a celui care se angajează pe calea credinței.\nSinonim pentru asumarea greutăților personale§ În general, înțelegem expresia „a-și lua crucea” ca sinonim pentru asumarea greutăților personale, fără șovăire, așa cum a făcut Însuși Mântuitorul, suferind moartea pe cruce, pentru păcatele noastre. Dacă suferințele personale ar fi putut mântui pe cineva, fiecare om s-ar fi mântuit deja până acum, pentru că, din câte observăm, tot omul trece prin necazuri și suferințe de-a lungul vieții sale. Însă nu ne mântuiește crucea necazurilor noastre, ci crucea Mântuitorului. De aceea mai potrivit ar fi să înțelegem porunca Domnului pentru luarea Crucii cu sensul de asumarea statutului de creștini: „Au nu știți că toți câți în Hristos Iisus ne-am botezat, întru moartea Lui ne-am botezat? (…) omul nostru cel vechi a fost răstignit împreună cu El, ca să se nimicească trupul păcatului, pentru a nu mai fi robi ai păcatului” (Rom. 6, 3;6).\nDe altfel, noi știm că El S-a răstignit din dragoste pentru noi, primindu-ne pe toți în brațele Sale întinse pe Cruce. „Ci pe Cel micșorat cu puțin față de îngeri, pe Iisus, Îl vedem încununat cu slavă și cu cinste, din pricina morții pe care a suferit-o, astfel că, prin harul lui Dumnezeu, El a gustat moartea pentru fiecare om” (Evr. 2, 9).\nÎnaintea Sfintei Cruci fiind, conștienți de dragostea nemăsurată a lui Dumnezeu pe care ne-a dat-o nouă în Iisus Hristos, Domnul nostru, să pășim cu evlavie în sfintele biserici ca, la îndemnul preotului ce ridică Sfânta Cruce în timpul Sfintei Liturghii, zicând „Sus să avem inimile”, să mărturisim cu toată sinceritatea și dorința împlinirii „lepădării de sine” că inima noastră o „avem către Domnul”.\n","date":"21 septembrie 2025","img":"/cuvant-duhovnicesc/semnificatia-sfintei-cruci-pentru-crestinii-dreptcredinciosi/featured.jpg","lang":"ro","langName":"Română","largeImg":"/cuvant-duhovnicesc/semnificatia-sfintei-cruci-pentru-crestinii-dreptcredinciosi/featured_hu_623d4eec6f60dfa0.jpg","month":[{"title":"2025-09","url":"/month/2025-09/"}],"permalink":"/cuvant-duhovnicesc/semnificatia-sfintei-cruci-pentru-crestinii-dreptcredinciosi/","series":[],"smallImg":"/cuvant-duhovnicesc/semnificatia-sfintei-cruci-pentru-crestinii-dreptcredinciosi/featured_hu_b39a2ab839369add.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica După Înălțarea Sfintei Cruci","url":"/tags/duminica-dup%C4%83-%C3%AEn%C4%83l%C8%9Barea-sfintei-cruci/"},{"title":"Luarea Crucii Și Urmarea Lui Hristos","url":"/tags/luarea-crucii-%C8%99i-urmarea-lui-hristos/"}],"timestamp":1758412800,"title":"Semnificația Sfintei Cruci pentru creștinii dreptcredincioși","year":[{"title":"2025","url":"/year/2025/"}]},{"authors":[{"title":"","url":"/authors/pr--ionita-apostolache/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":" „Când L-au văzut deci arhiereii și slujitorii au strigat, zicând: Răstignește-L! Răstignește-L! Zis-a lor Pilat: Luați-L voi și răstigniți-L, căci eu nu-I găsesc nici o vină. Iudeii i-au răspuns: Noi avem lege și după legea noastră El trebuie să moară, că S-a făcut pe Sine Fiu al lui Dumnezeu. Deci, când a auzit Pilat acest cuvânt, mai mult s-a temut. Și a intrat iarăși în pretoriu și I-a zis lui Iisus: De unde ești Tu? Iar Iisus nu i-a dat nici un răspuns. Deci Pilat i-a zis: Mie nu-mi vorbești? Nu știi că am putere să Te eliberez și putere am să Te răstignesc? Iisus a răspuns: N-ai avea nici o putere asupra Mea, dacă nu ți-ar fi fost dat ție de sus. De aceea cel ce M-a predat ție mai mare păcat are. Deci Pilat, auzind cuvintele acestea, L-a dus afară pe Iisus și a șezut pe scaunul de judecată, în locul numit pardosit cu pietre, iar evreiește Gabbata. Și era Vinerea Paștilor, cam la al șaselea ceas, și a zis Pilat iudeilor: Iată Împăratul vostru. Deci au strigat aceia: Ia-L! Ia-L! Răstignește-L! Pilat le-a zis: Să răstignesc pe Împăratul vostru? Arhiereii au răspuns: Nu avem împărat decât pe Cezarul. Atunci L-a predat lor ca să fie răstignit. Și ei au luat pe Iisus și L-au dus ca să fie răstignit. Și ducându-Și crucea, a ieșit la locul ce se cheamă al Căpățânii, care evreiește se zice Golgota, unde L-au răstignit, și împreună cu El pe alți doi, de o parte și de alta, iar în mijloc pe Iisus. Iar Pilat a scris și titlu și l-a pus deasupra Crucii. Și era scris: Iisus Nazarineanul, Împăratul iudeilor! Deci mulți dintre iudei au citit acest titlu, căci locul unde a fost răstignit Iisus era aproape de cetate. Și era scris: evreiește, latinește și grecește. Și stăteau, lângă crucea lui Iisus, mama Lui și sora mamei Lui, Maria lui Cleopa, și Maria Magdalena. Deci Iisus, văzând pe mama Sa și pe ucenicul pe care Îl iubea stând alături, a zis mamei Sale: Femeie, iată fiul tău! Apoi a zis ucenicului: Iată mama ta! Și din ceasul acela ucenicul a luat-o la sine. După aceea, știind Iisus că toate s-au săvârșit acum, ca să se împlinească Scriptura, a zis: Mi-e sete. Deci după ce a luat oțetul, Iisus a zis: Săvârșitu-s-a. Și plecându-Și capul, Și-a dat duhul. Deci iudeii, fiindcă era vineri, ca să nu rămână trupurile sâmbăta pe cruce, căci era mare ziua sâmbetei aceleia, au rugat pe Pilat să le zdrobească fluierele picioarelor și să-i ridice. Deci au venit ostașii și au zdrobit fluierele celui dintâi și ale celuilalt, care era răstignit împreună cu el. Dar venind la Iisus, dacă au văzut că deja murise, nu I-au zdrobit fluierele. Ci unul din ostași cu sulița a împuns coasta Lui și îndată a ieșit sânge și apă. Și cel ce a văzut a mărturisit și mărturia lui e adevărată; și acela știe că spune adevărul, ca și voi să credeți.” (Ioan 19, 6-11; 13-20; 25-28; 30-35)\nCunoaștem faptul că fiecare dintre noi este chemat să-L urmeze pe Dumnezeu pe calea desăvârșirii. Fiecare trebuie să răspundă sau să nu răspundă, în consecință, acestei chemări. Vorbim așadar despre o „Cruce a vieții”, care nu înseamnă numai necaz și suferință, ci și o adâncă regăsire personală în misiunea vieții personale, oglindită în familie, la locul de muncă, în lume. Pe această cruce urcăm cu toții zilnic, regăsindu-ne în fiecare clipă cu greutățile, durerile și apăsările noastre. Cert este că, dincolo de orice furtună, niciodată nu suntem singuri. Niciodată nu ne răstignim de dragul răstignirii, ci din dragostea lui Hristos, care poartă pe umerii Săi neputințele noastre.\nRăstignirea Domnului după mărturia ucenicului iubit§ Pericopa evanghelică, rânduită în ziua prăznuirii Înălțării Sfintei Cruci, are o structură teologică adâncă, amintind de momentele premergătoare Răstignirii Domnului. Primul tablou reunește mărturia Sfântului Ioan Evanghelistul despre Judecata Mântuitorului înaintea Sinedriului și a lui Pilat (cf. Ioan 19, 6-11). Sunt momente cutremurătoare, în care ochii duhului nostru sunt îndreptați spre marea și nedreapta răsplată pe care făptura a rânduit-o Ziditorului ei. Regăsim aici încercarea iudeilor de a justifica această decizie absurdă prin spiritul legii pe care o păzeau: „Noi lege avem și după legea noastră El trebuie să moară, că S-a făcut pe Sine Fiul lui Dumnezeu” (v. 7). În fața acestor acuzații furibunde, autoritatea romană cedează și Îl trimite pe Fiul lui Dumnezeu spre a fi răstignit pe cruce, laolaltă cu nelegiuiții de rând. Ce-i drept, Pilat aplică și el regula dreptului la justiție, adoptă parțial un interogatoriu și în cele din urmă cedează uralelor venite din mulțime: „Ia-L! Ia-L! Răstignește-L!” (v. 15).\nCel de-al doilea tablou pe care îl regăsim în pericopa evanghelică descrie drumul Crucii și amănuntele răstignirii Domnului. Detaliile vin să completeze și mai clar imaginea dramatică a nelegiuirii săvârșite de om, împotriva Iubitorului de oameni: „Iar Pilat a scris și titlu și l-a pus deasupra Crucii. Și era scris: Iisus Nazarineanul, Împăratul iudeilor! Deci, mulți dintre iudei au citit acest titlu, căci locul unde a fost răstignit Iisus era aproape de cetate. Și era scris: evreiește, latinește și grecește” (v. 19-20). Iată că ceea ce Pilat și ceilalți părtași ai răstignirii au socotit a fi batjocură se preschimbă acum în dar și binecuvântare dumnezeiască, acoperind mulțime de păcate, spălând desăvârșit cu Sfântul Sânge rușinea strămoșească!\nUltimele două tablouri cuprind detalii referitoare la starea de patimă și grăirile Mântuitorului pe Cruce. Sfântul Ioan Evanghelistul adaugă și o listă a celor care i-au rămas aproape și l-au plâns pe Domnul până în ultima clipă: „Și stăteau, lângă crucea lui Iisus, mama Lui și sora mamei Lui, Maria lui Cleopa, și Maria Magdalena” (v. 25). Este prezent și el în relatare, însă momentul este surprins cu delicatețe, arătându-se la persoana a III-a ca pe „tutorele” încredințat al Maicii Domnului. În aceste clipe de calvar, Mântuitorul nostru pătimește ca un om. Nu face nici o clipă rabat de la paharul suferinței, refuzând orice fel de anestezic. Urmează rând pe rând: împungerea coastei și pogorârea de pe cruce. Și, la finalul Evangheliei Sale, Sfântul Ioan face încredințare totală pentru toate timpurile, întărind cele întâmplate până la sfârșitul veacurilor: „Și cel ce a văzut a mărturisit și mărturia lui este adevărată; și acela știe că spune adevărul, ca și voi să credeți” (v. 35).\nCrucea - chezășie a lepădării de sine§ Nu întâmplător a ales Hristos să ne mântuiască jertfindu-Se pe cruce, de vreme ce crucea exprimă universalitatea mântuirii, împăcarea Cerului cu pământul (a lui Dumnezeu cu omul) și a oamenilor între ei, din cele patru laturi ale lumii și din toate timpurile. Remediul acestei dualități existențiale îl aflăm negreșit în cuvântul Sfintei Evanghelii: „Dacă vrea cineva să vină după Mine, să se lepede de sine, să-și ia crucea și să-Mi urmeze Mie. Că cine va voi să-și scape sufletul îl va pierde; iar cine își va pierde sufletul pentru Mine îl va afla” (Matei 16, 24-25). Mântuitorul ne propune aici o abordare ireversibilă și etapizată pentru depășirea incertitudinilor noastre. Invitația este în primul rând o expresie a libertății personale: „Dacă cineva vrea să vină”. Pășind pe următoarea treaptă, omul trebuie să se introducă în taina crucii, asumându-și total propriile sale eșecuri și dorințe. Pe a treia treaptă, omul ajunge la înțelegerea onestă a entității sale unice: sufletul. În consecință, „dacă vom asculta propovăduirea Mântuitorului nostru Hristos, vom deveni liberi, pentru că rămânem în El, pentru că ne ridicăm crucea pe umăr și Îl urmăm, renunțând în același timp la noi înșine, lepădându-ne de legea trupească împreună cu toate patimile și poftele ei. Ne ridicăm pe umeri crucea, îndurând de dragul legii lui Dumnezeu orice rea pătimire” (Sfântul Nectarie, Tainele vindecării sufletului, București, 2023, p. 61).\nCrucea - pecete a mărturisirii adevărate§ Urmează mai apoi încredințarea Crucii și recunoașterea ei ca perspectivă unică și ireversibilă de devenire în Dumnezeu: „Oricine va mărturisi pentru Mine înaintea oamenilor, mărturisi-voi și Eu pentru el înaintea Tatălui Meu, Care este în ceruri” (Matei 10, 32-33). Termenul de „mărturisire” (în limba greacă: omologeo, de unde și înțelesul corelativ de „a omologa”) definește în fapt o recunoaștere fără echivoc a lui Hristos ca Dumnezeu și Stăpân. Pe de altă parte, ca act de mărturisire prin asimilare, termenul se poate subscrie și unei interpretări juridice. Cu alte cuvinte, curajul nostru de a-L mărturisi pe Hristos înaintea oamenilor necredincioși și desfrânați va fi răsplătit cu actul de mijlocire pe care El îl va îndrepta în apărarea noastră la ceasul hotărât Înfricoșatei Sale Judecăți. Atunci, șezând pe Tron înalt și cărțile fiecăruia fiind deschise, „Fiul Omului îi recunoaște sau îi reneagă pe oameni înaintea curții cerești de judecată. Dumnezeu este văzut aici ca Tată atât al lui Hristos, cât și al nostru. Noi participăm la relația lui Hristos cu Tatăl, dar în cazul nostru este vorba atât de recompensă, cât și de judecată (10, 33), în funcție de modul în care ne-am achitat de responsabilitatea de a-L mărturisi pe Hristos înaintea lumii” (Comentariu exegetic al Noului Testament. Matei, Timișoara, p. 432).\nPrin puterea Crucii Sale, Domnul a biruit stihiile lumii, transformându-le pe toate după legea Noului Legământ. Iată ce învață Sfântul Efrem Sirul în acest sens: „Într-adevăr, păgânismul pe care l-au văzut la sfârșit a fost/ s-a manifestat dintru început în vremea Domnului./ Totuși, deși El știa foarte bine că sunt păgâni, cu Crucea Sa i-a mântuit pe toți,/ însă când au apostaziat de la Dânsul,/ au mâncat acolo carne; s-au făcut pildă acolo./ Când poporul a fost înfrânt la Ai de cei slabi,/ Iusua și-a sfâșiat veșmintele înaintea Chivotului Legii/ și a grăit cu frică înaintea Celui Preaînalt./ Blestem s-a abătut peste popor, fără să se știe./ Tot astfel păgânismul era ascuns în oștire,/ însă în loc de chivot, ei au purtat Crucea./ Dreptatea i-a ridicat fără înțelepciune,/ Căci nu prin putere s-a dobândit libertatea./ Printr-o amăgire ea a mărșăluit spre pământul pe care l-a lovit:/ a văzut că a supus cetatea și s-a mândrit” (Sf. Efrem Sirul, Imnele împotriva lui Iulian Apostatul, III, 11-13).\n","date":"14 septembrie 2025","img":"/cuvant-duhovnicesc/crucea-domnului-regasirea-noastra/featured.jpg","lang":"ro","langName":"Română","largeImg":"/cuvant-duhovnicesc/crucea-domnului-regasirea-noastra/featured_hu_c4a80d274eaf90ae.jpg","month":[{"title":"2025-09","url":"/month/2025-09/"}],"permalink":"/cuvant-duhovnicesc/crucea-domnului-regasirea-noastra/","series":[],"smallImg":"/cuvant-duhovnicesc/crucea-domnului-regasirea-noastra/featured_hu_74dd3d6fd9c996d8.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Înălțării Sfintei Cruci","url":"/tags/%C3%AEn%C4%83l%C8%9B%C4%83rii-sfintei-cruci/"}],"timestamp":1757808000,"title":"Crucea Domnului, regăsirea noastră","year":[{"title":"2025","url":"/year/2025/"}]},{"authors":[{"title":"","url":"/authors/arhim--mihail-muscariu/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica dinaintea Înălțării Sfintei Cruci (Convorbirea lui Iisus cu Nicodim)\n„Zis-a Domnul: Nimeni nu s-a suit la cer decât Cel ce S-a coborât din cer, Fiul Omului, Care este în cer. Și, după cum Moise a înălțat șarpele în pustie, așa trebuie să Se înalțe Fiul Omului, ca tot cel ce crede în El să nu piară, ci să aibă viață veșnică. Pentru că Dumnezeu așa a iubit lumea, încât pe Fiul Său Cel Unul-Născut L-a dat ca oricine crede în El să nu piară, ci să aibă viață veșnică. Fiindcă n-a trimis Dumnezeu pe Fiul Său în lume ca să judece lumea, ci ca să se mântuiască prin El lumea.” (Ioan 3, 13-17)\nÎn calendarul ortodox, duminica aceasta poartă numele de „convorbirea lui Iisus cu Nicodim”, cu toate că cele cinci versete sunt numai parte din această convorbire, care dăruiește fundament desăvârșit credinței noastre. Oare de ce Părinții Bisericii, alcătuitori ai acestei împărțiri de text dumnezeiesc, nu au lăsat convorbirea întreagă? De fapt, convorbirea aceasta se va încheia - dacă s-a încheiat vreodată - cu gestul de ucenic deplin pe care Nicodim, dimpreună cu Iosif din Arimateea, îl va face la momentul în care cele rostite la întuneric se cereau adeverite la lumina Golgotei (Ioan 19, 39 ș.u.).\nIată dar că numai o parte a discuțiilor de taină ne sunt puse la inimă de ritmul liturgic al Bisericii. Să nu uităm că, în ordinea timpului liturgic, care în Biserica Ortodoxă își marchează începutul cu 1 septembrie, aceasta este cea dintâi mărturie: „Că atât de mult a iubit Dumnezeu lumea, încât pe Fiul Său Cel Unul Născut L-a dat, pentru ca tot cel ce crede într-Însul să nu piară, ci să aibă viață veșnică” (Ioan 3, 16). Și desigur, de la această Mărturie despre Sine - a lui Dumnezeu despre Dumnezeu, trebuie să plece fundamentarea întregii noastre credințe.\nImpresionant e că prima pagină a Evangheliei liturgice poartă în ea această declarație de dragoste a lui Dumnezeu către lume, lumea aceasta pe care o judecăm mai tot timpul, dar care în ochii lui Dumnezeu are valoare de preaplin. Este dragostea aceea pe care Sfântul Macarie Egipteanul (cf. Paul Evdokimov) o numește „iubire nebună a lui Dumnezeu” și pe care Sfântul Nicolae Cabasila o descrie drept dragostea cerșetorului, dragoste de neinvidiat, căci șade la poarta inimii fiecăruia din noi, bătând în așteptarea răspunsului nostru. Răspuns care, de cele mai multe ori, se lasă amarnic așteptat.\nLumea este un act de voință, nu de necesitate; iubirea, asemenea. Suirea și coborârea, deșertarea (kenoza) și înălțarea apar ca acte izbăvitoare, de iubire.\nTrebuie să luptăm pentru fiecare gând§ Trebuie să luptăm pentru fiecare gând, pentru fiecare clipă, pentru fiecare sens, pentru fiecare binecuvântare. Suirea poate fi înălțare, dar nu mărire, coborârea poate fi deșertare, dar nu cădere. Aceste acte, cel al suirii și cel al coborârii, se petrec pentru lume și în lume.\nOare este ceva în lumea aceasta săracă, în oasele ce rămân după noi, în pumnul de țărână? Da, da, da! - Altfel Dumnezeu n-ar fi iubit așa lumea, încât pe Fiul Său Cel Unul-Născut să-L dea. Iubirea aceasta este iubirea de pe urmă, mai mare decât iubirea cea dintâi, care a creat Lumea. Iubirea aceasta devine jertfă care unește cerul cu pământul.\nDacă iubirea cea dintâi n-ar fi existat, lumea n-ar fi apărut, dacă iubirea de pe urmă n-ar fi fost jertfelnică, lumea ar fi rămas un amestec de ură și ruină.\nEste dragostea aceea care îngăduie ca, dintâi, Hristos să nu intre în țesătura lumii ca judecător (cf. Ioan 3, 17), ci ca Cel Care-Și pune viața Lui pentru viața lumii, El însuși fiind Viața lumii.\nEste dragostea aceea care ține într-însa adevărul credinței noastre. Nu de puține ori rămânem începători în Ortodoxie, pentru că nu-L iubim suficient pe Dumnezeu, pentru că așa cum suntem superficiali în ceea ce numim, pământește, dragoste, suntem superficiali și în dragostea către Dumnezeu. Cântăm, citim la Scriptură, învățăm pe de rost zeci de pagini din cutare sau cutare autor, dar în dragostea noastră n-am crescut în nici un chip, n-am încercat, înainte de a da conținut de cuvinte mărturiei noastre, să dăm conținut de dragoste, de adevăr viu.\nEste dragostea aceea care ne cere, de fiecare dată, să ne afirmăm credința noastră în conținut deplin racordat la adevărul Ortodoxiei. Vorbind despre credință, Sfântul Paisie Aghioritul o leagă mereu de pocăință și smerenie. Iar la o întrebare - care astăzi este mai mult decât actuală -, Părintele dă un răspuns cutremurător: „Părinte, dacă cineva nu trăiește în pocăință, dar slavoslovește pe Dumnezeu, este primită de Dumnezeu slavoslovia lui?” „Nu! Cum oare să primească Dumnezeu această slavoslovie? Unuia ca acestuia îi trebuie lucru pentru pocăință. Căci dacă rămâne în păcat, la ce îi folosește să spună: Slavă Ție, Celui care ne-ai arătat nouă lumina…? Aceasta înseamnă obrăznicie. Ceea ce se potrivește să spună este numai aceasta: Îți mulțumesc, Dumnezeul meu, că nu trimiți un trăsnet să mă ardă, pentru că astfel de slavoslovie are pocăință”.\nBiserica cere reafirmarea credinței mărturisite la Botez§ Poate că e motivul pentru care, în permanență, Biserica cere reafirmarea credinței mărturisite la Botez, naștere de sus, din apă și din Duh, a cărei cheie este tocmai: „Cel ce crede într-Însul nu este judecat, dar cel ce nu crede a și fost judecat…, fiindcă nu a crezut în numele Celui Unul-Născut, Fiul lui Dumnezeu…” (Ioan 3, 18). Pentru că mereu în iconomia Bisericii Taina Pocăinței, botezul lacrimilor, a însemnat o reașezare în taina cu Dumnezeu a Împărăției Sale, fără de care nu există mântuire. În acest sens s-au referit Părinții Bisericii la Taina Spovedaniei. Ca o baie care readuce curățenia Botezului. Iată dar cum, învățând despre iubire, învățăm și să iubim ceea ce Dumnezeu ne-a dăruit: Ortodoxia ce-L preamărește pe Hristos în bucuria cerului.\nSfântul Ioan, Evanghelistul iubirii, cel care ne dezvăluie convorbirea de taină dintre Iisus și Nicodim, în prima Epistolă sobornicească (2, 13-17) ne îndeamnă: „Nu iubiți lumea, nici pe cele ce sunt în lume. Lumea trece și pofta ei, dar cel ce face voia lui Dumnezeu rămâne în veac”.\nTrăim un teribil paradox. Este, oare, vorba de aceeași lume? Cu siguranță, nu. Dumnezeu a iubit o Lume castă, castitate pe care noi am profanat-o, iată-ne iubind o lume profană: Dumnezeu Se uită cu milă și cu șansă la Lume, la această Lume a Lui, noi credem că lumea este în mâinile noastre; Dumnezeu vrea să mântuiască Lumea, noi o judecăm tot timpul; Dumnezeu iubește o Lume plină de Bucuria Învierii, noi suntem tentați să iubim, să strângem în brațe până la a o sufoca, o lume uscată de-atâtea abstracțiuni, moartă de-atâtea patimi.\nExistă o Lume a lui Dumnezeu și o lume a noastră§ Totuși, fără a ne da seama că o iubim pe aceasta, ne-o dorim, credem în Aceea. Și crezând noi, astfel nu pierim. Când o realizare ne mulțumește, spunem: am făcut un lucru „ca Lumea”.\nSfântul Maxim Mărturisitorul nuanțează chipul următorului adevăr: cosmosul întreg, alcătuit din cele văzute și nevăzute, este om; iar omul, care constă din suflet și din trup, este cosmos.\nDovada că noi oamenii suntem pogorâtori din cer este alt început al Evangheliei: nimeni nu s-a suit la cer, decât Cel Care S-a pogorât din cer. Da, prin Cruce, creștinii sunt, sau mai bine zis devin asemenea lui Hristos (în sensul de fii ai Aceluia). Dar numai prin Cruce! Cei ce umblă după dreptarul acesta (Epistola către Galateni 6, 16) nu vor milă și pace; vor să fie cu orice preț hristoși, dar rămân în afara Bisericii lui Hristos.\nCrucea lui Hristos este una§ Crucea lui Hristos este una, are o noblețe aparte, o taină a ei; crucile noastre sunt multe, atât de multe încât ajung, de cele mai multe ori, răscruci agățate de drumuri; calea creștinilor în lumea aceasta este una cu două brațe (fețe): Crucea și Învierea lui Hristos. Mulți, foarte mulți oameni, creștini botezați, visează Învierea cea de obște, puțini, foarte puțini însă îmbrățișează și se odihnesc, adorm la răcoarea Sfintei Cruci. Pentru că Fiul lui Dumnezeu nu a venit pe lume să judece lumea, ci pentru ca lumea să se mântuiască prin El, este bine, dintre multele judecăți care ne însoțesc viața, să alegem unicul îndreptar: Crucea lui Hristos.\nAducându-Se jertfă pe Cruce, pentru noi și pentru a noastră mântuire, Hristos dorește să ne întâlnească pe această cale a Crucii, de aceea, viața trebuie însoțită de semnul Crucii. Creștinul adevărat nu se poate încuia față de lume, dar nici nu trebuie să se conformeze lumii, identitatea lui pe care nu trebuie să și-o piardă este Crucea lui Hristos. Fără Crucea lui Hristos, lumea își pierde echilibrul și sensul (creația și credința). Crucea este puterea omului credincios de a se smulge din propriile sale puteri. Sfântul Apostol Pavel limpezește adevărul răscrucii dintre om și lume, astfel: „Să nu-mi fie a mă lăuda decât în Crucea Domnului nostru Iisus Hristos, prin care lumea este răstignită pentru mine și eu pentru lume” (Epistola către Galateni 6, 14).\nArhim. Mihail Muscariu este starețul Mănăstirii Comana, jud. Giurgiu\n","date":"7 septembrie 2025","img":"/cuvant-duhovnicesc/crucea-lui-hristos-este-nasterea-din-nou-si-temelia-adevarului/featured.jpg","lang":"ro","langName":"Română","largeImg":"/cuvant-duhovnicesc/crucea-lui-hristos-este-nasterea-din-nou-si-temelia-adevarului/featured_hu_7e8e16666a34a8cc.jpg","month":[{"title":"2025-09","url":"/month/2025-09/"}],"permalink":"/cuvant-duhovnicesc/crucea-lui-hristos-este-nasterea-din-nou-si-temelia-adevarului/","series":[],"smallImg":"/cuvant-duhovnicesc/crucea-lui-hristos-este-nasterea-din-nou-si-temelia-adevarului/featured_hu_1daf0d9f6753f077.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica Dinaintea Înălțării Sfintei Cruci","url":"/tags/duminica-dinaintea-%C3%AEn%C4%83l%C8%9B%C4%83rii-sfintei-cruci/"},{"title":"Convorbirea Lui Iisus Cu Nicodim","url":"/tags/convorbirea-lui-iisus-cu-nicodim/"}],"timestamp":1757203200,"title":"Crucea lui Hristos este nașterea din nou și temelia Adevărului","year":[{"title":"2025","url":"/year/2025/"}]},{"authors":[{"title":"","url":"/authors/pr--lect--dr--mihai-ciurea/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 12-a după Rusalii (Tânărul bogat)\n„În vremea aceea a venit un tânăr la Iisus, îngenunchind înaintea Lui și zicându-I: Bunule Învățător, ce bine să fac ca să am viața veșnică? Iar El a zis: De ce-Mi zici bun? Nimeni nu este bun, decât numai Unul Dumnezeu. Iar dacă vrei să intri în viață, păzește poruncile. El I-a zis: Care? Să nu ucizi, să nu faci desfrânare, să nu furi, să nu mărturisești strâmb; cinstește pe tatăl tău și pe mama ta și să iubești pe aproapele tău ca pe tine însuți. Zis-a Lui tânărul: Toate acestea le-am păzit din copilăria mea. Ce-mi mai lipsește? Atunci Iisus i-a spus: Dacă voiești să fii desăvârșit, du-te, vinde averile tale, dă-le săracilor și vei avea comoară în cer; după aceea, vino și urmează-Mi. Însă, auzind cuvântul acesta, tânărul a plecat întristat, căci avea multe avuții. Iar Iisus a zis ucenicilor Săi: Adevărat zic vouă că un bogat cu greu va intra în Împărăția cerurilor. Și iarăși zic vouă că mai lesne este să treacă o cămilă prin urechile acului, decât să intre un bogat în Împărăția lui Dumnezeu. Auzind, ucenicii s-au uimit foarte mult, zicând: Atunci, cine poate să se mântuiască? Dar Iisus, privind la ei, le-a zis: La oameni aceasta e cu neputință, la Dumnezeu însă toate sunt cu putință.” (Matei 19, 16-26)\nEpisodul întâlnirii dintre Iisus Hristos și tânărul bogat (Matei 19, 16-30; Marcu 10, 17), care pare să fi fost un fruntaș al comunității, un dregător (Luca 18, 18-30), ne lansează o provocare al cărei ecou răzbate până în societatea contemporană: care este raportul creștinului cu bogăția și unde trebuie căutate modelele de urmat pentru un tânăr preocupat de viața spirituală și de mântuirea sa. La Sfinții Evangheliști Marcu și Luca, personajul pare să fie mai în vârstă, fiindcă mărturisește că a păzit poruncile încă „din tinerețe”, de unde înțelegem că are deja o bogată experiență spirituală. Deși a pus în practică poruncile Decalogului, totuși simte o nemulțumire profundă, se simte neîmplinit, soluția dobândirii vieții veșnice îi scapă și conștientizează că este ceva în plus față de Legea mozaică, sau, mai bine spus, Cineva capabil să-i aducă alinare. În toate cele trei Evanghelii sinoptice, întâlnirea urmează imediat după episodul „Iisus și pruncii”, ceea ce cuprinde în sine un crescendo teologic de la inocența copilăriei la frământările adolescenței și, în final, la responsabilitatea vârstei maturității. În primele comunități creștine se vor fi ivit cu siguranță și dispute cu privire la ideea de autoritate, dar și unele legate de raportul mântuire-bogăție. Protagonistul episodului de față este preocupat cu sinceritate de o întrebare fundamentală: cum se poate dobândi viața veșnică? Aceasta reflectă, în bună măsură, mentalitatea iudaică a epocii: deși de o totală bună-credință, personajul își închipuia că va afla de la Iisus o „rețetă” sigură, valabilă pentru toți oamenii, menită să-i deschidă porțile cerului. Astfel de „pelerinaje spirituale” erau frecvente în societatea antică. Tinerii treceau de la un învățător la altul, de la un curent filosofic la altul, chiar de la o religie la alta, până când considerau că au descoperit doctrina soteriologică și mediul adecvat. Cu alte cuvinte, o lecție despre dimensiunea propedeutică a filosofiei în antichitatea târzie, ca exercițiu spiritual.\nSă se prefacă într-un „om nou”, capabil de sacrificiu§ În iudaismul tradițional, bogăția era văzută ca efect al binecuvântării divine: omul devine bogat întrucât este iubit de Dumnezeu și, invers, sărăcia constituie un blam, o pedeapsă, o stare dezonorantă. Și aici Iisus răstoarnă axiologia: bogatului îi va fi mult mai greu decât săracului să se mântuiască, pentru că cel care a reușit să se desprindă de grijile lumești se poate consacra în totalitate lui Dumnezeu. Deprins cu afirmațiile categorice ale fariseilor, izvorâte din (auto)suficiența lor, tânărul are nevoie de un răspuns imediat și precis. Inițial, Iisus răspunde înșirând preceptele veterotestamentare ale Decalogului, poruncile cuprinse în Legea lui Moise. Dar omul nu este mulțumit! Dacă numai atât trebuie făcut pentru „a intra în viață”, atunci el și-a îndeplinit datoria în mod exemplar. Dar, cu toate acestea, se simte neîmplinit. Drept dovadă a acestui fapt, încă mai caută răspunsuri. În acest moment, punctul culminant al dialogului, Iisus „ridică ștacheta”, aducând-o la nivelul perfecțiunii. Pentru a atinge desăvârșirea, subiectul trebuie să fie dispus să-și împartă toată avuția săracilor. La această provocare finală candidatul pică „examenul desăvârșirii”, stârnind deopotrivă compasiune și simpatie. Deși Mântuitorul intuiește în el aspirația spre desăvârșire și îl privește cu condescendență (Marcu 10, 21), totuși dialogul avut îi va înșela tânărului așteptările, întrucât nu va primi răspunsul dorit. Ceea ce îi ceruse, în definitiv, Domnul era să se prefacă dintr-un adept fidel al Legii într-un „om nou”, capabil de sacrificiu.\nÎn Marcu 10, 17, tânărul este descris ca „alergând” la Mântuitorul, ceea ce denotă un interes extrem, nedisimulat, o urgență de ordin existențial, pentru ca mai apoi să îl găsim „îngenuncheat înaintea Lui”, umilindu-se și smerindu-se, deși nu-I cere lui Iisus vreun miracol sau vreo vindecare. Consultarea lui Iisus nu reprezintă o simplă mondenitate, un simplu moft, ci un lucru cu adevărat important, de care depinde nu doar liniștea sufletească a celui preocupat, ci întreaga sa viață. Vorbitorul Îl numește pe Iisus „Învățător bun” (Marcu 10, 18), folosind o chemare necunoscută pentru rabinii din Palestina, dar cunoscută în lumea grecească, sub forma ô agathe = „o, bunule!” sau ô beltiste = „o, îmbunătățitule!”. Personajul folosește acest epitet, după cum tâlcuiesc anumiți Părinți ai Bisericii, ca o reacție de admirație și prețuire la bunătatea și delicatețea Mântuitorului față de copiii din relatarea precedentă (și nu numai). „Unul este Cel Bun” este răspunsul inițial al lui Iisus la întrebarea tânărului preocupat de viața veșnică (Matei 19, 20). Formula propusă de textul mateean este destul de enigmatică și se referă probabil la faptul că binele nu există în sine, ca abstracțiune, ci este reflectarea în viața cotidiană a relației personale cu Dumnezeu, de unde și concluzia imediată: a face binele înseamnă a aplica zilnic, în viața proprie, poruncile. La Marcu apare o cu totul altă formulare: „De ce mă numești bun? Nimeni nu este bun în afară de unul singur: Dumnezeu”. Pentru că se află în fața unui iudeu, Iisus îi răspunde ca atare, subliniind unicitatea și transcendența lui Dumnezeu. În împrejurarea de față, evitând să se descopere sub chipul dumnezeirii Sale, Domnul Se înfățișează ca „un simplu om”, respingând calificativul de „bun”, potrivit socotinței pe care o avea cei ce veneau la El.\nViața veșnică se dăruiește de către Dumnezeu deja din prezent§ După învățătura iudaică, „viața veșnică” este viața veacului viitor, care începe cu învierea morților. După învățătura lui Iisus, viața veșnică se dăruiește de către Dumnezeu deja din prezent, ca să se continue în viitor, fără să fie împiedicată de faptul biologic al morții. Acest înțeles al vieții domină în Evanghelia după Ioan și coincide, în fond, cu înțelesul Împărăției lui Dumnezeu la sinoptici. Formularea „să intri în viață” (Matei 19, 17), deși pare neobișnuită pentru noi, este plină de semnificații și sugerează cel puțin trei lucruri. În primul rând, evită logica mercantilă a tânărului: do un des = „îți dau ce tu îmi dai”, adică dăruiesc cu scopul de a fi recompensat. Viața veșnică nu este o „marfă” dobândită în urma unei „investiții” (de timp, de energie, de faceri de bine etc.). Asemănarea cu Hristos nu este despre „a face”, ci despre „a fi”. În al doilea rând, Iisus vede inițierea în „Viața cea adevărată” (Ioan 14, 6) ca pe o renaștere spirituală de sus, ca un prunc nou-născut (Ioan 3, 3-8). În al treilea rând, nu trebuie ignorat aspectul dinamic al acțiunii: aceasta înseamnă a începe un drum, de cele mai multe ori periculos, plin de obstacole și de încercări, care până la urmă duce spre o destinație. Tânărul bogat trebuie să intre hotărât pe acest „drum” dacă dorește cu adevărat să ajungă undeva. Altminteri, va trebui să se mulțumească cu ceea ce îi oferă viața aceasta prozaică, statică, fără destinație „de veci”.\nDe remarcat faptul că „Învățătorul” (Didaskalos) insistă pe buna „funcționare” socială a omului. Nefacerea de rău și respectarea părinților asigură „mântuirea” oricărui evreu credincios, însă aceste „virtuți” nu implică vreun sacrificiu. „A face”, după cum spuneam, nu înseamnă „a intra în Viață”. Pasul decisiv vine odată cu „a fi” și este făcut prin sacrificiu de sine: virtutea „comună” poate fi depășită în momentul în care omul renunță la ceva al său pentru a intra în Viața adevărată (Ioan 14, 6) sau, altfel spus, din dragoste față de Dumnezeu, singurul care este Bun. În mod concret, tânărul este îndemnat să renunțe la avere, ca semn al sacrificiului său. Ceea ce i se cere de către Iisus este, în primul rând, dăruirea totală, deci nu îndeplinirea unei anumite acțiuni, ci adoptarea unei atitudini. Și tocmai în aceasta constă deosebirea dintre spiritul Legii și duhul cel nou al Evangheliei. Adjectivul „desăvârșit” (Matei 19, 21) trimite la modelul Tatălui ceresc (Matei 5, 48) și descrie condiția ucenicilor lui Iisus: precizarea idealului de atins (i.e. „desăvârșirea”) presupune soluția atingerii acestuia: „Tu urmează-Mi Mie!”. Scena trebuie citită în paralel cu episoadele chemării primilor ucenici. Ucenicii sunt părtași cu Iisus la „noua geneză”, la „înnoirea lumii” (Matei 19, 28), inaugurată și săvârșită parțial de prima Venire a Mântuitorului la „plinirea vremii” (Galateni 4, 4), care se va desăvârși la a doua Venire, în slavă, dublată de Judecata finală.\nPoate în nici un alt loc din literatura evanghelică nu apare atât de evidentă dificultatea trecerii de la regimul perfect delimitat și închis al Legii (aflat sub semnul unei aparente securități) la etapa harului, a libertății creștine, larg deschise asupra necunoscutului și tocmai de aceea „bântuite” de vântul tuturor neliniștilor și schimbărilor. În etapa dominată de Lege, cel care respecta cu strictețe „poruncile” se socotea vrednic de mântuire și, ca atare, ferit de orice îndoială. În perioada harului, așezată sub semnul libertății creatoare, omul este pus în situația de a opta continuu între mai multe căi și de a răspunde la chemări care uneori îi depășesc puterile. Dialogul Mântuitorului Hristos cu tânărul sau dregătorul bogat din Sfintele Evanghelii sinoptice reprezintă unul dintre numeroasele „modele de libertate față de bunuri” pe care Noul Testament ni le pune înainte, în funcție de nevoile, posibilitățile și specificul fiecărei comunități. În definitiv, Domnul îi propune acestuia să schimbe logica, trecând de la cantitativ la calitativ sau, altfel spus, de la „a avea” la „a fi”.\n","date":"31 august 2025","img":"/cuvant-duhovnicesc/tanarul-bogat-sau-despre-trecerea-de-la-a-avea-la-a-fi/featured.jpg","lang":"ro","langName":"Română","largeImg":"/cuvant-duhovnicesc/tanarul-bogat-sau-despre-trecerea-de-la-a-avea-la-a-fi/featured_hu_741ae42513f667e.jpg","month":[{"title":"2025-08","url":"/month/2025-08/"}],"permalink":"/cuvant-duhovnicesc/tanarul-bogat-sau-despre-trecerea-de-la-a-avea-la-a-fi/","series":[],"smallImg":"/cuvant-duhovnicesc/tanarul-bogat-sau-despre-trecerea-de-la-a-avea-la-a-fi/featured_hu_f81e73e74a2ac7db.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 12-a După Rusalii","url":"/tags/duminica-a-12-a-dup%C4%83-rusalii/"},{"title":"Pilda Tânărului Bogat","url":"/tags/pilda-t%C3%A2n%C4%83rului-bogat/"}],"timestamp":1756598400,"title":"Tânărul bogat sau despre trecerea de la „a avea” la „a fi”","year":[{"title":"2025","url":"/year/2025/"}]},{"authors":[{"title":"","url":"/authors/pr--asist--dr--gheorghe-mihalache/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 11-a după Rusalii (Pilda datornicului nemilostiv)\n„Zis-a Domnul pilda aceasta: Asemănatu-s-a Împărăția cerurilor omului împărat care a hotărât să facă socoteala cu slugile sale. Și, începând să facă socoteala, i s-a adus un datornic cu zece mii de talanți. Dar, neavând el cu ce să plătească, stăpânul său a poruncit să fie vândut el și femeia și copiii și toate câte are, ca să se plătească datoria. Deci, căzându-i în genunchi, sluga aceea i se închina, zicând: Stăpâne, îngăduiește-mă și-ți voi plăti ție tot! Iar stăpânul slugii aceleia, milostivindu-se de el, i-a dat drumul și i-a iertat și datoria. Dar, ieșind, sluga aceea a găsit pe unul dintre cei ce slujeau cu el și care-i datora o sută de dinari. Și, punând mâna pe el, îl sugruma, zicând: Plătește-mi ce ești dator! Deci, căzând cel ce era slugă ca și el, îl ruga zicând: Mai îngăduiește-mă și îți voi plăti! Iar el nu voia, ci, mergând, l-a aruncat în închisoare până ce va plăti datoria. Iar celelalte slugi, văzând cele petrecute, s-au întristat foarte mult și, venind, au spus stăpânului toate cele întâmplate. Atunci, chemându-l stăpânul său, îi zise: Slugă vicleană, toată datoria aceea ți-am iertat-o, fiindcă m-ai rugat. Nu se cădea, oare, ca și tu să ai milă de cel împreună slugă cu tine, precum și eu am avut milă de tine? Și, mâniindu-se stăpânul lui, l-a dat pe mâna chinuitorilor până ce-i va plăti toată datoria. Tot așa și Tatăl Meu Cel ceresc vă va face vouă, dacă fiecare dintre voi nu va ierta greșelile fratelui său din toată inima.” (Matei 18, 23-35)\nPericopa evanghelică ne expune o parabolă rostită de Mântuitorul nostru Iisus Hristos, care ne vorbește într-o manieră cât se poate de directă despre lucrarea minunată pe care Dumnezeu o săvârșește în viața omului, aceea de a-l ridica pe acesta la demnitatea de a fi prieten al Său. Fiul lui Dumnezeu înomenit la „plinirea vremii” (Gal. 4, 4) le arată ucenicilor - și, prin ei, creștinului din toate timpurile și din toate locurile - că au capacitatea de a-L imita pe Dumnezeu, de a fi părtași ai aceleiași împărății a Împăratului nemuritor și atotmilostiv.\nOmul contemporan, împărat în potență și slugă neînțeleaptă§ Tipologiile care apar menționate în pericopa evanghelică ce se citește în Duminica a 11-a după Rusalii sunt ușor de identificat în rândul societății contemporane, în care răsturnarea valorilor și dorința de îndreptățire cu orice preț sunt coordonatele care îl conduc pe omul postmodern. Același om poate întruchipa atât demnitatea împărătească, imitându-L pe Creatorul său în iertare și milostivire, cât și starea de slugă neînțeleaptă care nu a înțeles importanța lucrării lui Dumnezeu în procesul metamorfozei sale din slugă în prieten al Împăratului cerurilor.\nIertarea, cununa libertății§ Iertarea nu trebuie să fie condiționată de ceva. Aceasta se săvârșește ca un act al ființei întregi, fără a delimita aspectul rațional de cel sentimental. Cele două dimensiuni, fiind puse în împreună-lucrare, creștinul poate fi misionarul Adevărului care a poruncit: „Fiți milostivi, precum și Tatăl vostru cel Ceresc milostiv este” (Luca 6, 36).\nStarea de datornic poate fi una de disconfort spiritual, una care poate trezi sentimente și atitudini care îi pot afecta omului însăși perspectiva propriei viețuiri. Hristos-Domnul, prin pilda pe care o prezintă apostolilor Săi, dorește să le deschidă orizontul propriei prefaceri, transfigurând starea de slugă în demnitatea de fiu, frate, în raport cu Sine.\nIertarea datoriei de către împărat este semnul cel mai concludent al depășirii de către sluga datornică a propriei condiții și de a intra în logica împărtășirii din demnitatea de prieten al împăratului. Din păcate, slujitorul dă dovadă de nestatornicie în fidelitatea față de valorile care stăteau la baza viețuirii responsabile a împăratului și revine la starea de slugă care își va trăi viața gustând din nefiresc în raport cu vocația sa - aceea de a fi în comuniune cu împăratul.\nCuantumul datoriei pe care o avea sluga față de stăpânul său era copleșitor de mare în comparație cu suma pe care i-o datora colegul său. Neînțelegând valoarea iertării pe care i-a acordat-o împăratul, sluga nu l-a luat pe acesta ca ancoră de sprijin în reașezarea sa pe cărarea cea dreaptă către împărăția lui Dumnezeu, ci a devenit vulnerabilă în fața marii decizii care l-ar fi putut confirma ca prieten al împăratului.\nAstăzi putem identifica multe mărci ale nefirescului care îl acaparează pe creștin, încurajându-l să trăiască în confortul viețuirii dat de baremul îndepărtării de ținta pe care trebuie să o atingă. Mântuirea nu se poate dobândi fără a-L imita pe Dumnezeu întru cele ale milostivirii, ale compasiunii, în fond, ale iubirii milostive. Sf. Ioan Hrisostom ne dezvăluie calea care trebuie urmată de creștinul tuturor timpurilor pentru a-L face datornic pe Dumnezeu față de el: „Pentru aceea stăteau săracii înaintea ușilor, ca nimeni să nu intre deșert, ci să intre cu milostenia ce au făcut-o. Vii să fii miluit? - miluiește tu mai întâi. Fă-ți-l datornic pe Dumnezeu, și abia mai apoi roagă-te Lui; împrumută-L, și mai apoi cere, ca să iei cu dobândă; că Dumnezeu voiește să-ți dea cu dobândă, și nu ocolește lucrul acesta” (Sf. Ioan Gură de Aur, Omilia la II Timotei 1, 4, PG 62, 606, în Georgios Mandzaridis, Morala creștină. Ediția completă, ce cuprinde volumele I și II, trad. de diac. dr. Cornel Coman, Editura Bizantină, București, 2024, p. 447).\nIertarea ca faptă a milei sufletești§ Sfântul Ioan Gură de Aur, făcând referire la pilda datornicului nemilostiv, accentuează rolul duhovnicesc al acesteia, și anume - pedagogia iertării greșelilor aproapelui nostru. În acest sens, marele antiohian mărturisește: „Pilda aceasta n-a spus-o Domnul despre talanți și despre dinari, ci de mulțimea păcatelor și greșelilor noastre ca să aflăm că noi, deși suntem datori Stăpânului cu zeci de mii de păcate, totuși, pentru nespusa Lui iubire de oameni, primim iertare de la El. Dar dacă suntem cruzi și nemiloși față de semenii noștri, față de cei de aceeași fire cu noi, dacă nu le iertăm greșelile ce ni le greșesc nouă, ci le purtăm ură și dușmănie pentru aceste păcate neînsemnate - căci câtă deosebire este între o sută de dinari și zece mii de talanți tot atât de mare deosebire este între păcatele ce le facem noi lui Dumnezeu și păcatele ce ni le fac nouă semenii noștri - atunci, vom atrage asupra noastră mânia Stăpânului și stăpânul va porunci să fim trași la răspundere și pedepsiți și pentru păcatele pentru care primisem iertare mai înainte” (Sf. Ioan Gură de Aur, Omilii la Facere, Omilia XXVII, VII, în col. PSB, vol. 21, București, 1987, p. 346).\nÎn cele din urmă, ne punem întrebarea de ce i-a iertat totuși Dumnezeu acestui datornic o datorie așa de mare (să nu uităm că era o sumă exorbitantă, pe care un împărat nu ar fi putut nici măcar să o cheltuie, darămite să o poată plăti) și mai ales așa de repede? Stăpânul i-a spus acestei slugi: „Toată datoria aceea ți-am iertat-o, fiindcă M-ai rugat!” (Matei 18, 32). Dar oare așa a fost? Datornicul nu L-a rugat să-i ierte datoria, ci să-l mai păsuiască; cu toate acestea, Stăpânul a făcut mai mult decât I s-a cerut. Cine face așa, decât Cel care iubește? Prin urmare, scopul lui Dumnezeu a fost unul singur: prin iubirea Sa, a vrut să trezească și în om aceleași sentimente. Iubirea atrage după sine iubire și același lucru ar trebui să se întâmple și în cazul iertării, deoarece la Dumnezeu, iertarea este întotdeauna un semn al iubirii!\nDacă omul primește iertarea ca semn al iubirii, atunci își va deschide inima și aceasta va rodi și ea, la rândul ei, tot iertare.\nPrin urmare, creștinul, dacă vrea să-și continue drumul către asemănarea cu Dumnezeu, nu poate fi următor al exemplului negativ prezent în pilda menționată în Evanghelia Duminicii a 11-a după Rusalii, cel al datornicului neînțelept. Creștinul ancorat în lucrarea tainică a rugăciunii și a filantropiei privește la paradigma mântuitoare de care se împărtășește trăind viața lui Hristos, răspunzând prin credință la dragostea lui Dumnezeu. El crede și va trăi în concordanță cu această credință, tocmai pentru că a înțeles că tot ceea ce a făcut Dumnezeu cu el a făcut din iubire, asemenea Apostolului: „Viața de acum, în trup, o trăiesc în credința în Fiul lui Dumnezeu, Care m-a iubit și S-a dat pe Sine Însuși pentru mine” (Galateni 2, 20).\nIertarea aproapelui este o manifestare a libertății creștinului de a alege calea vieții. Prin ea, omul dă dovada că Îl iubește pe Dumnezeu atât de mult, încât vrea să fie asemenea cu El.\n","date":"24 august 2025","img":"/cuvant-duhovnicesc/iertarea-semnul-evident-al-asemanarii-cu-dumnezeu/featured.jpg","lang":"ro","langName":"Română","largeImg":"/cuvant-duhovnicesc/iertarea-semnul-evident-al-asemanarii-cu-dumnezeu/featured_hu_343a9073ced4749a.jpg","month":[{"title":"2025-08","url":"/month/2025-08/"}],"permalink":"/cuvant-duhovnicesc/iertarea-semnul-evident-al-asemanarii-cu-dumnezeu/","series":[],"smallImg":"/cuvant-duhovnicesc/iertarea-semnul-evident-al-asemanarii-cu-dumnezeu/featured_hu_9635f5b2b114b109.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 11-a După Rusalii","url":"/tags/duminica-a-11-a-dup%C4%83-rusalii/"},{"title":"Pilda Datornicului Nemilostiv","url":"/tags/pilda-datornicului-nemilostiv/"}],"timestamp":1755993600,"title":"Iertarea, semnul evident al asemănării cu Dumnezeu","year":[{"title":"2025","url":"/year/2025/"}]},{"authors":[{"title":"","url":"/authors/pr--ioan-catalin-lupastean/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 10-a după Rusalii (Vindecarea lunaticului)\n„În vremea aceea s-a apropiat de Iisus un om, îngenunchind înaintea Lui și zicându-I: Doamne, miluiește pe fiul meu, că este lunatic și pătimește rău, căci adesea cade în foc și adesea în apă. Și l-am adus la ucenicii Tăi, însă ei n-au putut să-l vindece. Iar Iisus, răspunzând, a zis: O, neam necredincios și îndărătnic, până când voi fi cu voi? Până când vă voi răbda pe voi? Aduceți-l aici la Mine! Și Iisus l-a certat și demonul a ieșit din el și copilul s-a vindecat din ceasul acela. Atunci, apropiindu-se ucenicii de Iisus, I-au zis de o parte: De ce noi n-am putut să-l scoatem? Iar Iisus le-a răspuns: Pentru puțina voastră credință. Căci adevărat grăiesc vouă: Dacă veți avea credință cât un grăunte de muștar, veți zice muntelui acestuia: Mută-te de aici dincolo și se va muta; și nimic nu va fi vouă cu neputință. Dar acest neam de diavoli nu iese decât numai cu rugăciune și cu post. Pe când străbăteau Galileea, Iisus le-a spus: Fiul Omului va fi dat în mâinile oamenilor și-L vor omorî, dar a treia zi va învia.” (Matei 17, 14-23**)\nUn om disperat, un fiu chinuit și o întrebare tulburătoare: De ce nu am reușit? Evanghelia Duminicii a 10-a după Rusalii (Matei 17, 14-23) ne aruncă în mijlocul unei drame umane profunde, unde un tată își aduce fiul bolnav la Hristos, după ce ucenicii Săi nu au putut face nimic. Acest pasaj esențial din Scriptură nu e doar o poveste despre o minune spectaculoasă, ci o lecție fundamentală despre puterea credinței, despre rolul postului și al rugăciunii și despre modul în care suferința se leagă de mântuire.\nUn strigăt de deznădejde și o credință neclintită§ Scena începe cu un tată îndurerat care se apropie de Iisus, căzându-I în genunchi și strigând: „Doamne, miluiește pe fiul meu că este lunatic și pătimește rău, căci adesea cade în foc și adesea în apă” (Matei 17, 15). Termenul „lunatic” (probabil epileptic sau cu o afecțiune neuropsihică) e aici însoțit de o cauză mai profundă: stăpânirea demonică. Chinul copilului e intens, punându-i viața în pericol constant.\nDisperarea tatălui e sporită de eșecul ucenicilor: „Și l-am dus la ucenicii Tăi și n-au putut să-l vindece” (Matei 17, 16). Situația ridică o întrebare crucială: De ce, deși ucenicii fuseseră trimiși să vindece și să scoată demoni (Matei 10, 1), au eșuat în acest caz?\nNecredința: obstacol în fața lucrării dumnezeiești§ Reacția lui Iisus e surprinzătoare și directă: „O, neam necredincios și îndărătnic, până când voi fi cu voi? Până când vă voi suferi pe voi? Aduceți-l aici la Mine” (Matei 17, 17). Mustrarea Mântuitorului nu se adresează doar ucenicilor, ci întregului „neam”, simbolizând o stare generală de necredință și împotrivire. Chiar și cei apropiați de Hristos, care au văzut atâtea minuni, pot avea momente de „puțină credință” (cf. Matei 14, 31).\nImediat după mustrare, Hristos acționează cu putere dumnezeiască. „Și Iisus l-a certat și demonul a ieșit din el și copilul s-a vindecat din ceasul acela” (Matei 17, 18). Această vindecare instantanee demonstrează autoritatea absolută a lui Hristos asupra oricărei forțe a răului, oricât de înrădăcinată ar fi. Nu e nevoie de ritualuri complicate sau de lupte prelungite, ci doar de Cuvântul Său.\nCredința, postul și rugăciunea: cheile puterii duhovnicești§ Ucenicii, jenați de eșecul lor, vin la Iisus „de o parte” și Îl întreabă: „De ce noi n-am putut să-l scoatem?” (Matei 17, 19). Răspunsul lui Hristos e clar și profund: „Pentru puțina voastră credință. Căci adevărat grăiesc vouă: Dacă veți avea credință în voi cât un grăunte de muștar, veți zice muntelui acestuia: Mută-te de aici dincolo, și se va muta; și nimic nu va fi vouă cu neputință” (Matei 17, 20).\nAceastă afirmație e una dintre cele mai puternice despre credință. Credința nu e o cantitate, ci o calitate. Nu e vorba de mărimea credinței, ci de prezența ei, chiar și în cea mai mică formă, precum un grăunte de muștar. O credință autentică, sinceră și neșovăielnică are puterea de a muta munți, adică de a face posibil ceea ce pare imposibil în logica omenească. Ea înseamnă încredere totală în puterea lui Dumnezeu, nu în propriile forțe.\nApoi, Iisus adaugă o explicație esențială pentru lupta spirituală: „Dar acest neam de demoni nu iese decât numai cu rugăciune și cu post” (Matei 17, 21). Aceasta nu contrazice importanța credinței, ci o completează. Rugăciunea și postul sunt uneltele esențiale care întăresc credința și ne pregătesc pentru lupta cu duhurile răului. Ele curățesc inima, smeresc voința și ne apropie de Dumnezeu, făcându-ne vase mai potrivite pentru harul Său. Sunt discipline ascetice care ne disciplinează trupul și sufletul, eliberându-ne de dependențe și deschizându-ne către o comuniune mai profundă cu Creatorul.\nProfeția suferinței și biruința Învierii§ Pericopa evanghelică se încheie cu o schimbare bruscă de ton. Pe când străbăteau Galileea, Iisus le vorbește ucenicilor Săi despre propria Sa soartă: „Fiul Omului va să fie dat în mâinile oamenilor. Și-L vor omorî, dar a treia zi va învia” (Matei 17, 22-23). Ucenicii, deși „s-au întristat foarte”, încă nu înțeleg pe deplin sensul jertfei și învierii.\nAceastă profeție, plasată imediat după vindecarea copilului, nu e întâmplătoare. Ea leagă tema suferinței umane (a copilului chinuit) de suferința supremă a lui Hristos pe cruce și, mai presus de toate, de biruința Sa prin Înviere. Mântuirea nu vine fără jertfă, iar adevărata putere, inclusiv aceea de a scoate demoni sau de a muta munți, izvorăște din participarea la Crucea și Învierea Domnului.\nEvanghelia acestei duminici ne cheamă la o profundă autoanaliză: Verifică-ți credința: Cât de adâncă e încrederea noastră în Hristos? Credem cu adevărat că El poate face totul, chiar și când situația pare fără speranță? Să căutăm o credință vie, activă, chiar dacă la început e „cât un grăunte de muștar”. Redescoperă rugăciunea și postul: acestea nu sunt simple „obligații” religioase, ci arme spirituale puternice, indispensabile în lupta cu propriile patimi și cu influențele răului. Înfruntă orbirea duhovnicească: Să fim conștienți de propriile noastre „puține credințe” și „îndărătnicii”, cerând Domnului să ne vindece de ele.\nSă nu uităm că Hristos e mereu prezent în viața noastră, gata să ne întâlnească în suferințele noastre, cerându-ne doar credință și chemându-ne la o viață de rugăciune și post. Prin acestea, nu doar că vom birui propriii demoni, dar vom deveni și noi unelte ale harului Său pentru cei din jurul nostru. Ești gata să-ți iei „grăuntele de muștar” al credinței și să vezi munții mișcându-se?\n","date":"16 august 2025","img":"/cuvant-duhovnicesc/credinta-cat-un-graunte-de-mustar-putere-ce-muta-muntii-si-scoate-demonii/featured.jpg","lang":"ro","langName":"Română","largeImg":"/cuvant-duhovnicesc/credinta-cat-un-graunte-de-mustar-putere-ce-muta-muntii-si-scoate-demonii/featured_hu_a34e128f498ad54e.jpg","month":[{"title":"2025-08","url":"/month/2025-08/"}],"permalink":"/cuvant-duhovnicesc/credinta-cat-un-graunte-de-mustar-putere-ce-muta-muntii-si-scoate-demonii/","series":[],"smallImg":"/cuvant-duhovnicesc/credinta-cat-un-graunte-de-mustar-putere-ce-muta-muntii-si-scoate-demonii/featured_hu_6f5a6c90984c2816.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 10-a După Rusalii","url":"/tags/duminica-a-10-a-dup%C4%83-rusalii/"},{"title":"Vindecarea Lunaticului","url":"/tags/vindecarea-lunaticului/"}],"timestamp":1755302400,"title":"Credința cât un grăunte de muștar, putere ce mută munții și scoate demonii","year":[{"title":"2025","url":"/year/2025/"}]},{"authors":[{"title":"","url":"/authors/pr--alexandru-corneliu-arion/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 9-a după Rusalii (Umblarea pe mare - Potolirea furtunii)\n„În vremea aceea, Iisus a silit pe ucenici să intre în corabie și să treacă înaintea Lui pe țărmul celălalt, până ce va da drumul mulțimilor. Iar El, dând drumul mulțimilor, S-a suit în munte, ca să Se roage deosebi. Și făcându-se seară, era singur acolo. Iar corabia era deja în mijlocul mării, fiind învăluită de valuri, căci vântul era împotrivă. Iar la a patra strajă din noapte, a venit la ei Iisus, umblând pe mare. Văzându-L umblând pe mare, ucenicii s-au înspăimântat, zicând că e nălucă, și de frică au strigat. Dar El le-a vorbit îndată, zicându-le: Îndrăzniți, Eu sunt; nu vă temeți! Atunci Petru, răspunzând, a zis: Doamne, dacă ești Tu, poruncește să vin la Tine pe apă. El i-a zis: Vino! Iar Petru, coborându-se din corabie, a mers pe apă și a venit către Iisus. Dar văzând vântul, s-a temut și, începând să se scufunde, a strigat, zicând: Doamne, scapă-mă! Iar Iisus, întinzând îndată mâna, l-a apucat și i-a zis: Puțin credinciosule, pentru ce te-ai îndoit? Și suindu-se ei în corabie, s-a potolit vântul. Iar cei din corabie I s-au închinat.” (Matei 14, 22-34)\nEvanghelia este o țesătură de cuvinte vii, iar în firele verbelor se ascund tainele mișcărilor lui Dumnezeu printre oameni. Dincolo de litere, dincolo de istorie, Cuvântul rostit devine pas pe mare, suflare în furtună, atingere întinsă spre cel care se scufundă. Căci Evanghelia acestei duminici ne poartă pe valuri. Ne aduce în fața unei nopți tulburi, pe o mare învolburată unde ucenicii, singuri în corabie, sunt cuprinși de teamă. Iar în mijlocul acestei frici vine Hristos, nu pe un drum obișnuit, ci călcând peste apă, peste imposibil, ca să ajungă la ei. Este o icoană a vieții noastre: corabia este Biserica („Corabia pe mare - imaginea Bisericii în lume”), marea este lumea, furtuna este încercarea, iar Hristos vine mereu, poate nu atunci când vrem noi, dar întotdeauna când avem nevoie („Noaptea sufletului și straja a patra - venirea Tainicului Păstor”).\nÎn verbul ucenicilor se citește lupta credinței§ Dacă privim cu atenție acest text, vom observa că el este plin de mișcare, de chemare, de răspunsuri, de frică și de credință. Iar aceste mișcări sunt surprinse de verbe, acele cuvinte de acțiune care ne dezvăluie nu doar faptele, ci și inimile celor care le trăiesc. Prin urmare, vom încerca o lectură a fragmentului evanghelic mai insolită: apropierea de Evanghelie urmărind cuvintele rostite și făptuite, întâi de Domnul, apoi de ucenici, pentru că în verbul rostit de Hristos se ascunde harul, iar în verbul ucenicilor se citește lupta credinței. Altfel spus, ochiul fin al verbelor ne dezvăluie atât omenitatea ucenicilor, cât și dumnezeirea lui Hristos.\nPrin intermediul verbelor, ca „nervi” ai narațiunii, se conturează o fenomenologie a relației dintre divin și uman, ele dezvăluind o teologie dinamică a credinței și libertății.\nVerbele atribuite lui Iisus: inițiativă, retragere, revelație, salvare§ „A silit” (perfect compus) indică o inițiativă hotărâtă, o autoritate discretă, dar fermă. Hristos nu cere, ci „silește” ucenicii să pornească. E începutul unei pedagogii.\n„Dând drumul” (gerunziu) participă la un act de liberare: mulțimile sunt eliberate, trimise. Iisus nu le abandonează, ci le acordă libertatea. Gerunziul sugerează o acțiune fluidă, pregătitoare pentru altceva: retragerea pentru rugăciune.\n„S-a suit”, „să se roage”. Hristos Se înalță spre munte, semn al comuniunii cu Tatăl. Rugăciunea e personală, tăcută, dar puternică: pregătește întâlnirea cu frica ucenicilor.\n„A venit”, „umblând”. Verbul „a veni” exprimă apropierea tainică, iar „umblând pe mare” transgresarea naturalului: Hristos calcă haosul, semnificat de mare, simbol al morții și neliniștii în mentalitatea semită.\n„Le-a vorbit”, „Îndrăzniți”, „Eu sunt”, „Nu vă temeți!” - succesiune de verbe scurte, directe: revelație și încurajare. „Eu sunt” e numele lui Dumnezeu din Exod 3, 14, revelat acum în mijlocul furtunii. („Când vântul urlă, iar Domnul șoptește: Eu sunt”.)\n„Vino” - porunca dată lui Petru este chemare la încredere absolută, la ieșirea din logica fricii.\n„Întinzând”, „l-a apucat”, „pentru ce te-ai îndoit?”. Gestul întinderii mâinii este emblema milostivirii active; reproșul este duios și pedagogic: credința nu e despre certitudine, ci despre statornicie în pasul în gol.\nVerbele apostolilor: ascultare, frică, dorință, slăbiciune§ „Să intre” (în corabie) exprimă ascultare, dar și separare de Hristos: ei intră în lume fără prezența Sa fizică.\n„Văzându-L”, „s-au înspăimântat”, „au strigat”. E lanțul reacțiilor umane în fața inexplicabilului: percepție - frică - reacție instinctivă. Credința nu e încă activată.\nPetru: „Poruncește să vin…” semnifică paradoxul curajului fragil: el cere un miracol condiționat, o credință care vrea garanții divine.\n„Coborându-se”, „a mers”, „a venit” reprezintă o succesiune de verbe care indică un parcurs încredințat: coborâre din siguranța corabiei → mers pe ape → apropiere de Hristos. („Din corabia fricii spre mâna cea tare a lui Hristos”.)\n„Văzând vântul”, „s-a temut”, „începând să se scufunde”, „a strigat” - credința cedează în fața realității vizibile. („Nu te uita la vânt, ci la Hristos și nu te vei scufunda”.) Verbele indică oscilația între încredere și spaimă.\n„Scapă-mă!” denotă un strigăt pur, esențial, fără retorică. („De profundis animae: Doamne, scapă-mă!”) E miezul rugăciunii omului în pericol.\n„Suindu-se” (în corabie). Hristos intră din nou în viața lor, iar vântul se potolește: prezența Sa readuce pacea. („Coborârea în ape e urmată de ridicarea în lumină”.)\n„I s-au închinat” semnifică actul suprem de recunoaștere: teofania e completă, iar verbul exprimă adorarea Fiului lui Dumnezeu. („Marea necredinței s-a înspumat, dar Harul Tău ne-a ridicat”.)\nO „liturghie” a fricii și a încrederii§ Verbele din acest fragment trasează o coregrafie teologică a întâlnirii omului cu Dumnezeu în mijlocul haosului. Astfel, Iisus inițiază (a silit), se retrage (s-a suit, să Se roage), încurajează (Îndrăzniți), cheamă (Vino), salvează (a întins mâna, l-a apucat). La rându-le, ucenicii: ascultă, se tem, cer dovezi, merg prin credință, cad, sunt ridicați. Această succesiune descrie drumul credinței: de la teamă la închinare, de la îndoială la recunoașterea lui Hristos ca Fiul lui Dumnezeu.\nVerbele din această pericopă nu sunt doar unelte gramaticale, ci urme lăsate pe nisipul revelației. Ele spun povestea unei nopți în care Dumnezeu a pășit pe ape, iar omul a încercat să-L urmeze. Ele ne poartă de la porunca de a îndrăzni până la frângerea în necredință și iarăși la ridicarea prin mâna întinsă a lui Hristos („Pe apele îndoielii, spre brațul lui Hristos”). Fiecare verb al Mântuitorului e lumină care se naște în bezna fricii, iar fiecare verb al ucenicilor e ecoul nostru când ne temem, când strigăm („Vederea umbrei aduce teamă, dar glasul Lui naște curaj”).\nAstfel, în dinamica acestor verbe: silind, rugându-Se, venind, apucând, chemând, se întrevede o pedagogie a credinței, căci, dincolo de furtuni și de frică, rămâne corabia, Biserica, unde, odată ce Hristos Se urcă, vântul încetează și se face liniște.\nAm văzut cum Hristos silește, rostește, vine, întinde mâna și apucă. Iar ucenicii intră, se tem, strigă, îndrăznesc, se scufundă, se închină. Este mișcarea unei vieți întregi: de la chemare la frică, de la îndoială la închinare. Fiecare verb devine o rugăciune, o treaptă spre întâlnirea cu Dumnezeu. Și fiecare dintre noi, asemenea lui Petru, se află la un moment dat în mijlocul mării, în lupta dintre credință și teamă. Dar ceea ce contează nu este cât de puternici suntem, ci cui îi cerem ajutorul când ne scufundăm. („Ține sufletul tău în Dumnezeu, împotriva talazurilor lumii”.) Iar Hristos nu întârzie („În mijlocul furtunii, El nu ceartă întâi vântul, ci îndoiala”). Întinde mâna „îndată”, spune Evanghelia. Nu după ce Petru se roagă „perfect”, ci chiar în clipa strigătului sincer: „Doamne, scapă-mă!”.\nAceasta este Evanghelia: Dumnezeu vine. Vine mereu. Și nu Se teme să pășească peste valuri ca să ne aducă înapoi în corabie, acolo unde, în liniștea de după furtună, putem spune și noi, împreună cu apostolii: „Cu adevărat, Tu ești Fiul lui Dumnezeu!”.\nDoamne Iisuse Hristoase, Fiul lui Dumnezeu Cel viu,\nTu, Care ai pășit peste valurile furtunii și ai venit la ai Tăi,\nvino și la noi, în miezul nopții noastre, când inimile se tem\nși credința noastră începe să se scufunde sub povara îndoielii.\nÎntinde-Ți mâna cea tare și milostivă,\napucă-ne, așa cum L-ai apucat pe Petru,\nși nu ne lăsa în valurile gândurilor noastre.\nFă ca strigătul nostru: „Doamne, scapă-mă!”\nsă urce ca tămâia înaintea Ta\nși răspunde-ne cu acel cuvânt simplu și dumnezeiesc:\n„Nu te teme, Eu sunt”.\nIntră în corabia vieții noastre, Doamne,\nadu liniște furtunii, pace sufletelor,\nși fă-ne vrednici să Te recunoaștem,\nsă ne închinăm Ție și să Te mărturisim:\n„Cu adevărat, Tu ești Fiul lui Dumnezeu”.\n(Pr. conf. dr. Alexandru-Corneliu Arion, Facultatea de Teologie Ortodoxă și Științele Educației -Târgoviște)\n","date":"10 august 2025","img":"/cuvant-duhovnicesc/in-verbul-rostit-de-hristos-se-ascunde-harul/featured.jpg","lang":"ro","langName":"Română","largeImg":"/cuvant-duhovnicesc/in-verbul-rostit-de-hristos-se-ascunde-harul/featured_hu_7dc6056db888e433.jpg","month":[{"title":"2025-08","url":"/month/2025-08/"}],"permalink":"/cuvant-duhovnicesc/in-verbul-rostit-de-hristos-se-ascunde-harul/","series":[],"smallImg":"/cuvant-duhovnicesc/in-verbul-rostit-de-hristos-se-ascunde-harul/featured_hu_ec502c2eead5f557.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 9-a După Rusalii","url":"/tags/duminica-a-9-a-dup%C4%83-rusalii/"},{"title":"Umblarea Pe Mare - Potolirea Furtunii","url":"/tags/umblarea-pe-mare---potolirea-furtunii/"}],"timestamp":1754784000,"title":"În verbul rostit de Hristos se ascunde harul","year":[{"title":"2025","url":"/year/2025/"}]},{"authors":[{"title":"","url":"/authors/protos--vicentiu-oboroceanu/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 8-a după Rusalii (Înmulțirea pâinilor)\n„În vremea aceea Iisus a văzut mulțimea de oameni și I s-a făcut milă de ei și a vindecat pe bolnavii lor. Iar când s-a făcut seară, ucenicii au venit la El și I-au zis: Locul este pustiu și vremea, iată, a trecut; deci, dă drumul mulțimilor ca să se ducă în sate să-și cumpere mâncare. Iisus însă le-a răspuns: N-au trebuință să se ducă; dați-le voi să mănânce. Iar ei I-au zis: Nu avem aici decât cinci pâini și doi pești. Și El a zis: Aduceți-Mi-le aici. Și poruncind să se așeze mulțimile pe iarbă și luând cele cinci pâini și cei doi pești și privind la cer, a binecuvântat și, frângând, a dat ucenicilor pâinile, iar ucenicii, mulțimilor. Și au mâncat toți și s-au săturat și au strâns rămășițele de fărâmituri, douăsprezece coșuri pline. Iar cei ce mâncaseră erau ca la cinci mii de bărbați, afară de femei și de copii. Și îndată Iisus a silit pe ucenici să intre în corabie și să treacă înaintea Lui pe țărmul celălalt, până ce El va da drumul mulțimilor.” (Matei 14, 14-22)\nEvanghelia ce se citește în Duminica a 8-a după Rusalii, în relatarea Sfântului Apostol și Evanghelist Matei, ne prezintă minunea săvârșită de Mântuitorul Iisus Hristos de înmulțire a pâinilor și a peștilor pentru a sătura mulțimea de oameni care Îl urmau pe El, Mesia, Cel vestit de proroci.\nDin pericopa evanghelică aflăm că Hristos S-a întâlnit cu mulțime de oameni și, fiindcă El era Doctorul celor bolnavi, I S-a făcut milă și i-a vindecat pe bolnavii din acea mulțime. Făcându-se seară și apropiindu-se noaptea, ucenicii Domnului I-au zis lui Hristos să dea drumul mulțimilor să meargă prin sate să își cumpere mâncare. Iisus le-a poruncit ucenicilor să le dea ei să mănânce mulțimilor, iar aceia au spus că au doar cinci pâini și doi pești, fapt ce ne înfățișează cât de puțin țineau ei la hrana trupească, negrijindu-se de cele materiale. Hristos a cerut să Îi fie aduse cele cinci pâini și cei doi pești, iar mulțimilor le-a poruncit să se așeze pe iarba din acel ținut și, luând pâinile și peștii și „privind la cer - a vrut să arate că este de la Tatăl și egal cu Tatăl, după cum zice Sfântul Ioan Gură de Aur -, a binecuvântat și, frângând, a dat ucenicilor pâinile, iar ucenicii, mulțimilor”. Abia atunci se împlineau cuvintele Mântuitorului: „Dați-le voi să mănânce…”, iar oamenii primeau hrana din mâna Apostolilor.\nEste peste înțelegerea noastră acest „gest care rupe o pâine ce nu se sfârșește în forma ei și se reface indefinit între degetele care o rup”. Acest gest al înmulțirii pâinii îl putem înțelege doar în Taina Euharistiei.\nDupă ce toată mulțimea a mâncat și s-a săturat, evanghelistul ne relatează că prisosul de fărâmituri s-a strâns în douăsprezece coșuri pline, iar cei ce mâncaseră erau ca la cinci mii de bărbați, nefiind luați în calcul femeile și copii care făceau parte din mulțime. După această minune, și-a silit ucenicii să intre într-o corabie și să treacă pe țărmul celălalt, până ce El va da drumul mulțimilor.\nHristos nu rămâne nepăsător la nevoia trupească a oamenilor§ Din acest scurt fragment scripturistic se desprind multe învățături, iar ca să înțelegem mai bine contextul acestei minuni, citind și relatările celorlalți evangheliști, vedem că Hristos înainte de vindecarea celor bolnavi și de înmulțirea pâinilor și peștilor a început să învețe mulțimile, predicându-le despre Împărăția lui Dumnezeu. Hristos-Domnul le vorbește celor veniți la El, oferindu-le mai întâi hrană sufletească, apoi vindecare de boli, dar nu rămâne nepăsător nici la nevoia trupească a oamenilor din mulțime. Mulțimea iudeilor auziseră despre Hristos, iar unii au exclamat că „niciodată nu a vorbit vreun om ca omul acesta”, auziseră mai ales de vindecarea uimitoare a multor oropsiți și de aceea veneau și ei să se vindece sau să își aducă rudele și prietenii pentru a fi vindecați de tot felul de boli nevindecate. Însă minunea care se adaugă la multele minuni și vindecări a fost aceea a înmulțirii pâinilor și peștilor. Rămășițele rezultate au fost strânse în douăsprezece coșuri pline arătând de fapt că mulțimile s-au săturat, iar prisosul rămas și strâns cu grijă întărește minunea săvârșită de Domnul.\nPrimul îndemn al Evangheliei este acela de a ne hrăni sufletește din hrana spirituală, hrană pe care o găsim doar în Biserică. Dar care este această hrană? Hrana spirituală ne este oferită de Biserică prin slujbele ei care au ca fundament scrierile Vechiului și Noului Testament, adică cuvintele lui Dumnezeu. Dacă reflectăm la pericopa evanghelică a acestei duminici, vom vedea că Biserica ne invită ca în fiecare Sfântă Liturghie să ne hrănim sufletește din cuvântul lui Dumnezeu „binevestit cu putere multă”, propunându-ne în fiecare zi o convorbire a lui Dumnezeu cu noi, apoi invitându-ne să ne apropiem și să gustăm, să ne împărtășim cu Hristos Cel euharistic și să ne săturăm, adică să ne vindecăm atât sufletește, cât și trupește prin primirea Lui, iertându-ni-se păcatele și dobândind viața de veci.\nMai învățăm din această pericopă evanghelică că Hristos nu rămâne nepăsător la oferirea hranei trupești celor ce îl caută și îi ascultă cuvântul, ci adaugă minune la minune. Modul prin care sunt înmulțite cele cinci pâini și doi pești este pildă tuturor creștinilor, pentru că Hristos, zice evanghelistul, privește la cer, binecuvântează și frânge, apoi dă ucenicilor. Cu aceste gesturi ne întâlnim și noi, pe de o parte, în Sfânta Liturghie atunci când slujitorii se roagă Preasfintei Treimi, binecuvântează și frâng Trupul lui Hristos. Însă, în Biserică, avem experiența binecuvântării lui Dumnezeu în continuarea înmulțirii darurilor pe care credincioșii le aduc la sfintele biserici, pentru că orice dar adus la biserică de fiecare creștin și binecuvântat de Dumnezeu se înmulțește și prisosește hrănind mulțime de oameni aflați în nevoi. Din darul fiecăruia, binecuvântat de Dumnezeu, Biserica încă de la începutul existenței sale, s-a bucurat și se bucură în continuare de această minune a înmulțirii celor necesare trupului. Așa se explică și faptul că în cadrul Liturghiei euharistice, a rugăciunii în comun s-a dezvoltat și opera social-filantropică a Bisericii. Comunitățile creștine au înțeles din cuvintele Domnului, într-un mod practic, să nu rămână nepăsătoare față de lipsurile trupești ale oamenilor și totdeauna au fost receptive la strângerea de colecte pentru creștinii afectați de lipsuri materiale.\nMai învățăm din Evanghelia duminicii că cele cinci pâini înmulțite au devenit simbol al celor cinci prescuri care se folosesc la Proscomidie și al celor cinci pâini folosite la slujba Litiei, prin care preotul în rugăciune își aduce aminte de înmulțirea celor cinci pâini în pustie și cere lui Dumnezeu binecuvântarea de înmulțire a roadelor ce sunt puse în litier, înmulțirea lor, iar celor care vor gusta din ele, sfințire.\nPrefigurare a Sfintei Euharistii§ Înțelesul adânc al acestei pericope evanghelice este acela de prefigurare a Sfintei Euharistii. Minunea înmulțirii pâinilor se oglindește în Liturghia ortodoxă la cuvintele frângerii Sfântului Agneț: „Se frânge și Se împarte Mielul lui Dumnezeu, Cel ce Se frânge și nu se desparte, Cel ce Se mănâncă pururea și niciodată nu Se sfârșește, ci pe cei ce se împărtășesc îi sfințește”. Aceleași gesturi făcute de Hristos la înmulțirea pâinilor și peștilor le face arhiereul în timpul Liturghiei euharistice. Se roagă Preasfintei Treimi, binecuvântează darurile puse înainte, care devin în momentul epiclezei Trupul și Sângele Domnului, și apoi frânge Sfântul Agneț, dând Trupul lui Hristos în mâinile preoților și diaconilor, prefigurați ca ucenici ai Domnului, iar aceștia la rândul lor sunt învestiți cu acest dar de a le împărți mulțimilor, adică credincioșilor.\nReținem din pericopa evanghelică că prisosul darurilor nu trebuie desconsiderat și aruncat, ci trebuie strâns și chivernisit cu toată conștiinciozitatea, întrucât surplusul trebuie folosit în mod deplin, cu multă chibzuială și fără risipă. Evanghelia ne învață să fim buni economi ai darurilor primite prin binecuvântare de la Dumnezeu, mai ales în contextul marilor risipe ce se fac în vremurile noastre. Risipa poate fi evitată prin milosteniile ce se pot face celor lipsiți.\nCifrele folosite de Evanghelistul Matei nu sunt întâmplătoare. Cele cinci pâini simbolizau de fapt Pentateuhul, adică cele cinci cărți ale lui Moise, iar cei doi pești, cele două mari așezăminte spirituale ale poporului evreu, și anume: Legea și Prorocii. Astfel, cărțile Vechiului Testament au devenit insuficiente pentru întărirea spirituală a omului, pentru sănătatea sufletească a omului. Apostolii sunt cei care Îi vestesc Mântuitorului că poporul nu are ce să mai mănânce, iar Hristos prevăzând lucrarea de propovăduire a Apostolilor le poruncește zicându-le: „Dați-le voi să mănânce”, însă ucenicii s-au mirat pentru că încă nu erau învestiți cu puterea Duhului Sfânt pentru a regenera și a hrăni sufletește omenirea.\nHristos primește hrana veche a neamului de la Apostoli, o frânge, adică o rupe, o desface în conținut și o dă iarăși în mâinile Apostolilor, care, uimiți, vor vedea că se înmulțește mereu și va ajunge pentru toată mulțimea, adică prefigurare pentru propovăduirea la toate neamurile. Așadar, Vechiul Testament este luat în mâinile lui Hristos și nu este stricat sau aruncat, după cum El Însuși spune: „Nu am venit să stric Legea, ci să o împlinesc”, ci această hrană o va preface, o va plini, o va desăvârși și o va înmulți pentru viața veșnică a oamenilor.\nÎnțelesurile Evangheliei se adâncesc și mai mult atunci când medităm la faptul că Hristos nu a împărțit hrana înainte de a fi vindecat pe oameni. Hristos așteaptă mai întâi de la noi vindecarea sufletească prin Taina Sfintei Spovedanii pentru a fi apți să primim pâinea cea cerească, adică Trupul Său. Tot în Evanghelia aceasta constatăm că Hristos nu dă hrana sau pâinea și peștele în forma ei primă, în forma ei bogată, decât Apostolilor. Apostolii primesc mai întâi din mâna lui Hristos hrana, apoi ei o administrează mulțimilor adunate în cete. Același lucru se întâmplă ca o moștenire și în Biserică. Hristos este lucrător prin harul Duhului Sfânt în urmașii Apostolilor, care sunt episcopii. Aceștia administrează tainele, propovăduiesc cuvântul lui Dumnezeu și moștenirea Sfintei Tradiții și săvârșesc hirotonii.\n","date":"3 august 2025","img":"/cuvant-duhovnicesc/cine-urmeaza-lui-hristos-nu-va-flamanzi-niciodata/featured.jpg","lang":"ro","langName":"Română","largeImg":"/cuvant-duhovnicesc/cine-urmeaza-lui-hristos-nu-va-flamanzi-niciodata/featured_hu_618a7abcb14ca30b.jpg","month":[{"title":"2025-08","url":"/month/2025-08/"}],"permalink":"/cuvant-duhovnicesc/cine-urmeaza-lui-hristos-nu-va-flamanzi-niciodata/","series":[],"smallImg":"/cuvant-duhovnicesc/cine-urmeaza-lui-hristos-nu-va-flamanzi-niciodata/featured_hu_2da1df0da5e2fab3.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 8-a După Rusalii","url":"/tags/duminica-a-8-a-dup%C4%83-rusalii/"},{"title":"Înmulțirea Pâinilor","url":"/tags/%C3%AEnmul%C8%9Birea-p%C3%A2inilor/"}],"timestamp":1754179200,"title":"Cine urmează lui Hristos nu va flămânzi niciodată","year":[{"title":"2025","url":"/year/2025/"}]},{"authors":[{"title":"","url":"/authors/pr--prof--univ--dr---ioan-tulcan/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 7-a după Rusalii (Vindecarea a doi orbi și a unui mut din Capernaum)\n„În vremea aceea, pe când trecea Iisus, doi orbi se țineau după El, strigând și zicând: Miluiește-ne pe noi, Fiule al lui David! Iar după ce a intrat în casă, au venit la El orbii și Iisus i-a întrebat: Credeți că pot să fac Eu aceasta? Zis-au Lui: Da, Doamne! Atunci S-a atins de ochii lor, zicând: După credința voastră fie vouă! Și s-au deschis ochii lor. Iar Iisus le-a poruncit cu asprime, zicând: Vedeți, nimeni să nu știe. Dar ei, ieșind, L-au vestit în tot ținutul acela. Și, plecând ei, iată au adus la El un om mut, având demon. Și, fiind scos demonul, mutul a grăit. Iar mulțimile se minunau, zicând: Niciodată nu s-a văzut așa ceva în Israel. Dar fariseii ziceau: Cu domnul demonilor scoate pe demoni. Și Iisus străbătea toate cetățile și satele, învățând în sinagogile lor, propovăduind Evanghelia Împărăției și vindecând toată boala și toată neputința în popor.” (Matei 9, 27-35)\nDuminica a 7-a după Rusalii pune în fața ochilor sufletești ai credincioșilor încă o mărturie a prezenței restauratoare a Mântuitorului Iisus Hristos în mijlocul poporului, care se afla în suferințe de tot felul. Această prezență personală a lui Hristos a fost una care nu rămânea indiferentă la bolile oamenilor, ci răspundea chinului și așteptării omului, suferind cu iubirea Lui vindecătoare.\nÎn acest sens, relatează Evanghelia acestei duminici cu privire la vindecarea a doi orbi din naștere și a unui mut. Cei doi oameni erau lipsiți de simțul văzului, care îi chinuia și îi împiedica să vadă frumusețea creației lui Dumnezeu; iar cel mut era lipsit de darul vorbirii, prin care să comunice cu semenii lui sau să înalțe o rugăciune caldă Creatorului, mulțumindu-i pentru darurile Sale. Cei trei oameni erau marginalizați, într-un fel, de societatea vremii lor, căci fără aceste simțuri și daruri cu care Dumnezeu i-a înzestrat pe oameni, văzul și vorbirea, aceștia nu se pot manifesta plenar, nici în plan personal, nici în plan social. De aceea, aceștia, în disperarea lor, se țineau după Mântuitorul, strigându-și suferința lor și implorându-I ajutorul: „Miluiește-ne pe noi, Fiule al lui David!”. Auzindu-i, Domnul i-a întrebat: „Credeți că pot să fac Eu aceasta?”. Ei au răspuns: „Da, Doamne!”. Iisus Vindecătorul S-a atins de ochii lor, zicându-le: „După credința voastră fie vouă! Și s-au deschis ochii lor”.\nDeși Mântuitorul le-a poruncit celor vindecați de orbire să nu spună nimănui nimic despre vindecarea lor și Cine este Cel Care i-a vindecat, ei au vestit peste tot minunea vindecării lor. Evanghelistul Matei mai relatează că, mergând orbii vindecați, au adus la Mântuitorul pe un om mut, care avea demon. Iisus Hristos scoate afară demonul din cel bolnav și acesta și-a dobândit darul vorbirii. Toți cei care au asistat la aceste minuni erau uimiți de aceste fapte minunate săvârșite de Mântuitorul, doar fariseii cârteau, acuzându-L pe Iisus Hristos că săvârșește minuni cu ajutorul demonilor.\nMântuitorul Iisus Hristos și-a continuat lucrarea Sa mântuitoare, străbătând „toate cetățile și satele și propovăduind Evanghelia Împărăției și vindecând orice boală și orice neputință în popor” (Matei, 9, 35).\nÎmplinirea lucrării restauratoare a lui Hristos§ Cuvântul Evangheliei acestei duminici evidențiază încă o dată puterea dumnezeiască atotbiruitoare a lui Iisus Hristos asupra bolilor, asupra duhurilor necurate, demonice și punând în lumină compasiunea, iubirea restauratoare a „Celui Care a venit în lume ca să șteargă toată lacrima de la toată fața”. Mântuitorul Hristos lucra după un adevărat plan de mântuire a omului, amintit și de Evanghelistul Matei, în sensul că Iisus Hristos îmbina propovăduirea adevărului Evangheliei Sale cu anunțarea venirii Împărăției lui Dumnezeu, dar, totodată, vindecând bolile și suferințele omenești. Cu alte cuvinte, lucrarea Sa mântuitoare a fost și este una plenară, completă, fără nici o lipsă sau cusur. Această lucrare cuprindea Cuvântul de binevestire a adevărului dumnezeiesc, anunțarea venirii Împărăției lui Dumnezeu sau a Cerurilor, iertându-le păcatele și vindecarea suferințelor oamenilor.\nPrin minunile amintite de Evanghelia acestei duminici se împlinește lucrarea restauratoare a lui Hristos, căci în relatările Evangheliei se evidențiază lucrarea de propovăduire a adevărului dumnezeiesc mântuitor de către Iisus Hristos, pe de o parte, dar, totodată, vedem cu ochii sufletului că această lucrare este completă, când are în vedere omul în suferință și la care Mântuitorul arată dragostea Sa compătimitoare. Pentru ca omul să se poată împărtăși de darurile lui Iisus Hristos, acesta trebuie să arate credința sa puternică în Cel de la Care cere ajutor vindecător.\nDeci, în textul Evangheliei de astăzi înțelegem câteva adevăruri fundamentale de viață și de mântuire: în primul rând, apare în toată puterea și lumina Sa Persoana Mântuitorului, Care nu rămâne insensibilă la suferința omului; în al doilea rând, îi vedem pe cei trei oameni, doi fiind cuprinși de boala orbirii, iar al treilea suferind de incapacitatea vorbirii, adică de muțenie și de demonizare; în al treilea rând, putem sesiza lipsa de compasiune și o veritabilă orbire sufletească a fariseilor, care nu recunoșteau evidența faptelor minunate săvârșite de Domnul, aflată sub ochii lor, ci manifestă o orbire și mai gravă decât a celor doi orbi din naștere, acuzându-L pe Mântuitorul că săvârșește minuni cu ajutorul demonilor; în al patrulea rând, este impresionantă credința promptă a celor bolnavi, iar ca răspuns la aceasta apare revărsarea milei dumnezeiești vindecătoare asupra lor. Și, în fine, Îl vedem pe Mântuitorul continuându-Și programul Său mesianic-mântuitor de binevestire a Evangheliei Sale și anunțând venirea Împărăției lui Dumnezeu.\nImportanța credinței în Dumnezeu§ În această duminică se cuvine a reflecta asupra acestui triptic al Evangheliei: credință, vindecare, mărturisire. Minunea vindecării celor doi orbi din naștere nu ar fi fost posibilă fără contribuția lor personală, aceea de a afirma credința puternică în Iisus Hristos. Nu este pentru prima dată când Mântuitorul condiționează împlinirea dorinței celor care-I cereau ajutorul de credința lor. Ilustrative din acest punct de vedere sunt mai multe minuni săvârșite de Mântuitorul și relatate de Sfintele Evanghelii, în care se poate observa această cerință esențială a Mântuitorului, legată de împlinirea dorinței celor care îi cereau cu insistență vindecarea sau ajutorul. Astfel, este grăitoare din acest punct de vedere vindecarea fiicei femeii cananeence, care-I cere Domnului să îi vindece fiica „rău chinuită de un diavol”. Sesizând o credință puternică a femeii cananeence, Iisus Hristos apreciază puterea credinței acesteia spunând: „O, femeie, mare este credința ta!; fie ție precum voiești! Și s-a tămăduit fiica ei în ceasul acela” (Matei 15, 27-28).\nEste un exemplu clasic de credință puternică a unei mame îndurerate, pentru fiica ei grav bolnavă. Un alt exemplu al importanței credinței o oferă credința sutașului din Capernaum, care a intervenit la Mântuitorul pentru a-i vindeca slujitorul. Acesta a avut o credință puternică în Mântuitorul: „Zi numai un cuvânt și se va vindeca slujitorul meu!”. Mântuitorul constatând credința acestuia a spus: „Adevăr grăiesc vouă: nici în Israel nu am aflat atâta credință” (Matei 8, 10). Sunt două exemple care arată cât de importantă este credința pentru a primi de la Dumnezeu răspuns rugăciunilor noastre.\nAcest răspuns bun l-au primit și cei doi orbi din naștere din Evanghelia acestei duminici. Dar de ce este atât de necesară credința în Dumnezeu, în orice împrejurare a vieții, dar mai ales în vreme de ispită, de suferință, de boală? Credința este atât de necesară deoarece ea reprezintă o putere, care vine de la Dumnezeu și întărește puterile omului, spre a se deschide și mai mult lucrării lui Dumnezeu în viața lui. În ceea ce îi privește pe cei doi orbi din naștere, vindecați de Mântuitorul, aceștia au avut o credință puternică în El. De aceea, vindecarea lor a fost un răspuns direct oferit de Domnul credinței lor puternice în El. Astfel, ei au primit darul vindecării de la Iisus Hristos, Care cunoaște tainele vieții fiecărui om. În cazul celor doi orbi observăm o legătură direct între credință și vindecare. În urma primirii darului vederii trupești, ei au primit și o altă vedere, și anume, aceea a mulțumirii și a recunoștinței față de Binefăcătorul lor. Ei au pornit pe un drum al mărturisirii darului primit și a Celui Care le-a dat vederea trupească. Observăm o legătură directă între credință, vindecare și mărturisire în viața celor doi orbi din naștere.\nÎn lumina Evangheliei acestei duminici trebuie să privească fiecare credincios cu bucurie și cu speranță spre chipul spiritual al celor care au primit binefacerile lui Iisus Hristos. Fiecare creștin ar trebui să simtă și să înțeleagă tot mai profund legătura dintre credință, vindecare, mărturisire. Nu trebuie uitat faptul că fiecare creștin a primit darul credinței, ca har, la Botezul său. Nimeni dintre cei care fac parte din Biserica lui Iisus Hristos nu este lipsit de acest dar. Acest dar al credinței trebuie să crească și să se arate în viața credinciosului, punând această credință să lucreze faptele iubirii de Dumnezeu și de oameni (Cf. Galateni 5, 6). Numai atunci credința devine puternică, dacă este pusă în lucrare și sprijinită de rugăciune. Credința este mai întâi un dar al lui Dumnezeu, pe care îl primește fiecare om încă de la Botezul lui, dar ea devine și o virtute când omul, folosind acest dar, mărturisește el însuși credința în Dumnezeu, în Iisus Hristos și în tot ceea ce El a descoperit și învățat pentru mântuirea oamenilor.\nEvanghelia acestei duminici ne arată că Iisus Hristos răspunde rugăciunii noastre, când se manifestă prin aceasta o credință puternică, neșovăielnică. Când cerem ajutorul lui Dumnezeu, cu credință puternică, fiind în stare de bucurie sau de suferință, El nu va întârzia să răspundă credinței noastre și să ofere darul vindecării trupești sau al ameliorării apăsării suferințelor trupești sau sufletești. De aceea, Mântuitorul a întemeiat pentru toți oamenii Biserica Sa, un fel de „lac” al vindecării, fiind prezent El Însuși în mijlocul poporului Său, iertând păcatele și vindecând. Astfel, Hristos Domnul a lăsat în Biserica Sa Tainele vindecării sufletești și trupești: Spovedania, Împărtășania și Sfântul Maslu, numit și „Taina vindecării”.\nIar noi, primind darurile de multe feluri din partea lui Dumnezeu, trebuie să fim, asemenea celor doi orbi vindecați din Evanghelie, mărturisitori ai Binefăcătorului nostru, cu cuvântul, cu faptele noastre cele bune, cu atitudinile frățești pline de iubire, compasiune și solidaritate cu cei aflați în nevoi. Dimensiunea mărturisitoare a credinței în Iisus Hristos trebuie să fie o constantă a vieții creștine. Nu putem rămâne doar la o apartenență formală, distantă și rece la Trupul lui Hristos, Biserica, ci trebuie să vestim în toată viața noastră „bunătățile Celui Ce ne-a chemat pe noi din întuneric la lumina Sa cea minunată” (I Petru 2, 9).\n","date":"27 iulie 2025","img":"/cuvant-duhovnicesc/credinta-vindecare-marturisire/featured.jpg","lang":"ro","langName":"Română","largeImg":"/cuvant-duhovnicesc/credinta-vindecare-marturisire/featured_hu_fd06c2b526ae9e76.jpg","month":[{"title":"2025-07","url":"/month/2025-07/"}],"permalink":"/cuvant-duhovnicesc/credinta-vindecare-marturisire/","series":[],"smallImg":"/cuvant-duhovnicesc/credinta-vindecare-marturisire/featured_hu_ee686d3977d1a1ab.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 7-a După Rusalii","url":"/tags/duminica-a-7-a-dup%C4%83-rusalii/"},{"title":"Vindecarea a Doi Orbi Și a Unui Mut Din Capernaum","url":"/tags/vindecarea-a-doi-orbi-%C8%99i-a-unui-mut-din-capernaum/"}],"timestamp":1753574400,"title":"Credință, vindecare, mărturisire","year":[{"title":"2025","url":"/year/2025/"}]},{"authors":[{"title":"","url":"/authors/pr--prof--dr--vasile-gordon/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 6-a după Rusali; Pomenirea Sfântului și slăvitului Proroc Ilie Tesviteanul\n„Și El a început a zice către ei: Astăzi s-a împlinit Scriptura aceasta în urechile voastre. Și toți Îl încuviințau și se mirau de cuvintele harului care ieșeau din gura Lui și ziceau: Nu este, oare, Acesta fiul lui Iosif? Și El le-a zis: Cu adevărat Îmi veți spune această pildă: Doctore, vindecă-te pe tine însuți! Câte am auzit că s-au făcut în Capernaum, fă și aici în patria Ta. Și le-a zis: Adevărat zic vouă că nici un proroc nu este bine primit în patria sa. Și adevărat vă spun că multe văduve erau în zilele lui Ilie, în Israel, când s-a închis cerul trei ani și șase luni, încât a fost foamete mare peste tot pământul. Și la nici una dintre ele n-a fost trimis Ilie, decât la Sarepta Sidonului, la o femeie văduvă. Și mulți leproși erau în Israel în zilele prorocului Elisei, dar nici unul dintre ei nu s-a curățat, decât Neeman Sirianul. Și toți, în sinagogă, auzind acestea, s-au umplut de mânie. Și sculându-se, L-au scos afară din cetate și L-au dus pe sprânceana muntelui, pe care era zidită cetatea lor, ca să-L arunce în prăpastie; Iar El, trecând prin mijlocul lor, S-a dus.” (Luca 4, 22-30)\nSfânta Scriptură, Cartea noastră de căpătâi, ne învață tot ce este bun și de folos pentru viața de aici, în perspectiva celei viitoare, atât prin cuvintele rostite și scrise sub inspirația Sfântului Duh, cât și prin pildele de viețuire ale persoanelor sfinte evocate în paginile ei. Cunoașterea acestor învățături și călăuzirea noastră pe principiile izvorâte din ele reprezintă calea binelui, numită și „a vieții”, descrisă atât de frumos în cunoscuta lucrare „Didahia celor 12 Apostoli”. Și, dimpotrivă, ignorarea învățăturilor biblice conduce, inevitabil și tragic, pe „calea morții”, despre care suntem avertizați în aceeași lucrare. În acest context, ne amintim și înțelegem mai bine îndemnul Mântuitorului: „Cercetați Scripturile că în ele aveți viață veșnică…” (Ioan 5, 39).\nÎntre cuvintele și pildele de viețuire care pot deveni pentru noi trepte ale căii vieții veșnice, se înscrie viața și slujirea Sf. Proroc Ilie, despre care am auzit câteva crâmpeie în Evanghelia de azi, dar citim și aflăm mai mult în Cărțile III și IV ale Regilor. Din ele vom extrage câteva exemple, atât pentru omagierea sfântului sărbătorit, cât și pentru o bună călăuzire a noastră. Mai întâi, suntem datori să precizăm, cu recunoștință, că formularea întrebării din titlul acestui panegiric ne-a fost inspirată de Andrei Pleșu, cunoscutul scriitor, eseist și estetician. Într-o foarte inspirată relatare, extraordinară lecție de pedagogie, domnul Pleșu răspunde magistral la întrebarea: „Ce am învățat de la Constantin Noica?”, răspuns care este, de fapt, o mărturisire ce merită din plin să fie citită (disponibilă și în format audio, în chiar lectura autorului).\nÎntrebarea în sine are și un adaos, aparent minor, însă extrem de relevant: „Ce am învățat în plus de la Constantin Noica?, dincolo de ceea ce aș fi putut învăța de la alții…”. Apoi, răspunde concis și explicit, cu harisma lui inconfundabilă. Acest „adaos” sugerează să ne întrebăm și noi: Ce am învățat și învățăm în plus de la Sfântul Ilie? Adică în mod special, distinct, față de cele ce se pot învăța de la ceilalți proroci. În spațiul acestui articol - relativ redus, dar firesc - fixat de redacție, nu se pot da prea multe exemple, desigur. De aceea, este necesar să citim, ori să recitim cu atenție, paginile Scripturii dedicate slăvitului proroc. Iată, pe scurt, semnalările noastre:\nLupta cea bună pentru mărturisirea credinței§ Întâi, învățăm de la el lupta cea bună pentru mărturisirea credinței într-un singur Dumnezeu și combaterea idolatriei de orice fel. Însuși numele prorocului, Ilie, prin semnificația lui, susține această mărturisire: ebraicul „Elijahu” înseamnă „Dumnezeul meu este Iahve” sau „Iahve este Dumnezeu”, cu înțelesul „Singurul Dumnezeu”. În acest sens, prorocul rostește și atenționarea: „Până când veți șchiopăta de amândouă picioarele? Dacă Domnul este Dumnezeu, urmați Lui!” (III Regi 18, 21).\nÎnvățăm să nu fim pasivi când vedem că se face o nedreptate aproapelui nostru. Când Ahab, regele nelegiuit și idolatru, s-a făcut stăpân prin abuz peste via lui Nabot, Ilie l-a înfruntat cu un curaj pe care ar trebui să-l avem și noi în tot atâtea situații similare din zilele noastre.\nCurajul nu înseamnă, însă, lipsă de prudență și nici „forțarea” mâinii ocrotitoare a lui Dumnezeu. Între părinții duhovnicești circulă acest cuvânt: „Diavolul nu trebuie provocat, ci trebuie să ne ferim de el!”. Să ne amintim că Ilie, amenințat cu uciderea de Isabela, „… s-a sculat și a plecat, să-și scape viața sa, și a venit la Beer-Șeba…” (III Regi 19, 3). Iar mai devreme, tot din prudență, a fost receptiv la glasul Domnului, când i-a spus: „Du-te de aici, îndreaptă-te spre răsărit și te ascunde la pârâul Cherit, care este în fața Iordanului…” (III Regi 17, 3). Calea înțeleaptă a prudenței a fost confirmată de Mântuitorul Însuși, prin ceea ce am auzit în pericopa evanghelică de azi. Când „toți în sinagogă… L-au scos afară din cetate și L-au dus până pe sprânceana muntelui pe care era zidită cetatea lor, ca să-L arunce în prăpastie…, El, trecând prin mijlocul lor, a plecat de-acolo” (Luca 4, 28-30; subl. n.).\nÎnvățăm, de asemenea, că locul misiunii noastre pe pământ nu înseamnă neapărat și locul ori zona în care ne-am născut, uneori nici chiar patria natală, ci acel loc în care ne cheamă și ne rânduiește Dumnezeu. De multe ori se confirmă și în viața noastră cuvintele Mântuitorului, auzite tot în Evanghelia de azi: „Nici un proroc nu este bine primit în patria sa”, dar și cele notate cu tristețe de Evanghelistul Ioan, referindu-se la Iisus: „Întru ale Sale a venit, dar ai Săi nu L-au primit…” (Ioan 1, 11). Iată, Sfântul Ilie a fost mai bine primit la Sarepta Sidonului, în afara granițelor patriei sale. Iar Mântuitorul, să ne amintim, rău primit de ai Săi, pășea adesea în ținuturile vecine țării natale, la gadareni, samarineni, canaaniți etc. Desigur, aici este vorba, prioritar, de universalitatea mântuirii, de vestirea cuvântului Domnului la toate neamurile, întâi prin proroci, apoi, la plinirea vremii, prin Însuși Fiul lui Dumnezeu (Galateni 4, 4).\nÎnvățăm, apoi, despre importanța blândeții și a moderației pe care un slujitor al Domnului trebuie să le aibă. Ilie, care din râvnă sinceră, dar cu prea mare iuțime a mâniei, i-a ucis pe prorocii lui Baal, a primit o lecție de pedagogie divină cu totul deosebită: nu în vijelie, nici în cutremur, nici în foc Se arată Domnul, ci „în adiere de vânt lin…” (III Regi 19, 12; interesant este că în Biblia din 1914, citim: „glas de vânt subțire”, expresie mai apropiată de textul grecesc, φωνὴ αὔρας λεπτῆς). Vijelia, cutremurul și focul simbolizează etape vechi-testamentare, iar adierea/glasul de vânt lin - venirea și glasul Mântuitorului, Cel blând și smerit cu inima (Matei 11, 29). Sf. Grigorie cel Mare interpretează acest pasaj astfel: „Doar mintea liniștită, aflată în contemplație, Îl poate percepe inefabil pe Dumnezeu…” (Moralia in Job V, 36; apud Ioan Usca, Comentarii la III Regi).\nSă nu judecăm după aparențe§ Mai învățăm ceva: să nu judecăm pripit pe nimeni, mai ales după aparențe! O judecată superficială ne-ar induce falsul că Ilie era doar un justițiar intransigent, pus pe tunete și fulgere, gata mereu să taie și să înjunghie… Nu! Erau doar unele manifestări aspre, vizavi de vremurile aspre de atunci. În ființa și firea lui, era un om al rugăciunii, duhovnicesc și empatic. Să ne amintim că pe muntele Carmel, la vremea jertfei de seară, se ruga stăruitor: „Doamne Dumnezeul lui Avraam, al lui Isaac și al lui Israel! Auzi-mă, Doamne, ca să cunoască astăzi poporul acesta că Tu ești singur Dumnezeu… Că Tu le întorci inima la Tine!” (III Regi 18, 36-37).\nÎn sfârșit, o ultimă lecție pentru noi, toți, dar mai ales pentru cei cărora Dumnezeu ne-a încredințat anumite responsabilități, indiferent de domeniul slujirii: aceea de a ne îngriji să alegem și să lăsăm urmași vrednici. Desigur, din porunca și voia Domnului, dar și prin ascultare personală, Ilie îl alege pe Elisei, încredințându-i cojocul, ca semn al învestirii. Ce priveliște minunată va fi fost în momentul în care s-au despărțit! În timp ce un car tras de cai de foc îl răpea pe Ilie spre cer, Elisei striga cu uimire: „Părinte, părinte, carul lui Israel și călăreții lui!”. Cuvinte din care noi, preoți și credincioși, înțelegem și mărturisim: „Doamne, Doamne, minunată-i scara care urcă spre cer! Fă-ne vrednici să pășim pe ea, spre a veni aproape de Tine, precum Ilie-prorocul a venit în carul cel cu cai de foc!”.\n","date":"20 iulie 2025","img":"/cuvant-duhovnicesc/ce-invatam-din-viata-si-din-slujirea-sfantului-proroc-ilie/featured.jpg","lang":"ro","langName":"Română","largeImg":"/cuvant-duhovnicesc/ce-invatam-din-viata-si-din-slujirea-sfantului-proroc-ilie/featured_hu_2b021cc92eeffcfd.jpg","month":[{"title":"2025-07","url":"/month/2025-07/"}],"permalink":"/cuvant-duhovnicesc/ce-invatam-din-viata-si-din-slujirea-sfantului-proroc-ilie/","series":[],"smallImg":"/cuvant-duhovnicesc/ce-invatam-din-viata-si-din-slujirea-sfantului-proroc-ilie/featured_hu_88a017f8be4155e1.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 6-a După Rusalii","url":"/tags/duminica-a-6-a-dup%C4%83-rusalii/"},{"title":"Pomenirea Sfântului Și Slăvitului Proroc Ilie Tesviteanul","url":"/tags/pomenirea-sf%C3%A2ntului-%C8%99i-sl%C4%83vitului-proroc-ilie-tesviteanul/"}],"timestamp":1752969600,"title":"Ce învățăm din viața și din slujirea Sfântului Proroc Ilie?","year":[{"title":"2025","url":"/year/2025/"}]},{"authors":[{"title":"","url":"/authors/arhim--mihail-stanciu/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 5-a după Rusalii (Vindecarea celor doi demonizați din ținutul Gadarei)\n„În vremea aceea, trecând Iisus dincolo, în ținutul Gadarenilor, L-au întâmpinat doi demonizați care ieșeau din morminte, atât de cumpliți, încât nimeni nu putea să treacă pe calea aceea. Și, iată, au început să strige și să zică: Ce ai cu noi, Iisuse, Fiul lui Dumnezeu? Ai venit aici mai înainte de vreme ca să ne chinuiești? Departe de ei era o turmă mare de porci, păscând. Iar demonii Îl rugau, zicând: Dacă ne scoți afară, lasă-ne să intrăm în turma de porci. Atunci El le-a zis: Duceți-vă! Iar ei, ieșind, s-au dus în turma de porci. Și îndată toată turma s-a aruncat de pe țărm în mare și a pierit în apă. Iar păzitorii au fugit și, ducându-se în cetate, au spus toate cele întâmplate cu demonizații. Și, iată, toată cetatea a ieșit în întâmpinarea lui Iisus și, văzându-L, L-au rugat să plece din hotarele lor. Iar Iisus, intrând în corabie, a trecut marea și a venit în cetatea Sa.” (Matei 8, 28-34; 9, 1)\nAscultăm cu toții în această duminică un fragment din Sfânta Evanghelie după Matei, care ni-l prezintă pe Mântuitorul Hristos ca luminător și vindecător al oamenilor, având putere și peste duhurile cele necurate ca un Dumnezeu atotputernic, vindecând și bolile trupului și ale sufletului omului celui făcut de El după chipul și asemănarea Sa.\nMântuitorul Hristos venise din cetatea Sa, din Capernaum, în Ținutul Gherghesenilor, cu corabia și în timpul nopții, pe când El dormea, vântul s-a pornit, valurile au crescut, au împresurat corabia și o clătinau, așa încât ucenicii lui erau speriați de moarte; l-au sculat pe Mântuitorul Hristos, cumva dojenindu-L, „nu-Ți pasă că pierim?”, iar El, ridicându-se, a certat vânturile și marea și s-a făcut o liniște deplină, marea s-a făcut lină, iar ucenicii s-au înfricoșat, întrebându-se cine este Acesta de care ascultă și marea și vânturile.\nA coborât Mântuitorul apoi pe țărmul celălalt, la hotarul dintre Ținuturile Gadarenilor și ale Gherghesenilor și a mers în întâmpinarea unor oameni suferinzi pe care comunitatea lor îi aruncase cu dispreț la marginea cetății și a preocupărilor lor, încât ei, îndrăciți fiind, locuiau în morminte și deveniseră atât de răi, de agresivi, încât cine se apropia de ei era imediat atacat de către ei și suferea apoi, iată, de pe urma violențelor lor. Mântuitorul Hristos n-a mers la întâmplare spre ei, ci cu o țintă precisă: să alunge legiunea de demoni care îi stăpânea pe cei doi oameni, să le alunge acestora singurătatea și izolarea în care erau, să-i vindece și apoi, prin ei, să propovăduiască Evanghelia Mântuirii în acea cetate. Știa că oamenii din cetate, din Ținutul Gadarenilor, erau lacomi și nepăsători față de cele duhovnicești și ajunseseră atât de orbiți de agoniseala obiectelor și a banilor, a lăcomiei, încât se bucurau mai mult să crească porci decât să ajute pe cei doi îndrăciți, însingurați și suferinzi. Așadar, gadarenii își vedeau de viața lor, de confortul unei vieți egoiste îndepărtate de Dumnezeu și de oameni, ocupându-se cu ceva ce era interzis și de legea Vechiului Testament, și anume mâncarea cărnii de porc și comercializarea ei.\nNimeni nu e de lepădat de la fața lui Dumnezeu§ Mântuitorul a venit în întâmpinarea acestor doi oameni arătând că nimeni nu e de lepădat de la fața lui Dumnezeu, oricât de păcătos, oricât de pătimaș, de îndrăcit ar fi. Dacă oamenii, la un moment dat, săturându-se de agresivitatea celor îndrăciți, ajung să se îndepărteze de aceștia și aproape să le dorească răul și moartea, nu îndreptarea și vindecarea, iată că Mântuitorul Iisus Hristos vine să ne arate că El „voiește ca toți oamenii să se mântuiască și la cunoștința adevărului să vină”. Și a venit netemându-se de ei și nici de legiunea de duhuri necurate care îi stăpânea, mergând ca un împărat, ca un Stăpân a toate, dorind să le dăruiască vindecarea celor pentru care nu se mai ruga nimeni. Pentru că nimeni dintre cei din cetate nu s-a bucurat de vindecarea lor, ceea ce ar fi însemnat că le-a și dorit-o înainte. Mântuitorul, însă, învăluit în iubirea Sa nemărginită, vine și îi ridică pe oamenii aceștia îndrăciți, întunecați și însingurați din gropile și fizice unde locuiau, dar și ale patimilor care le deveniseră culcuș. Și, la cererea demonilor, Domnul îi alungă pe acești mulți demoni din cei doi oameni, trimițându-i în turma de porci care era în apropiere. Iar porcii, îndrăcindu-se și ei, s-au prăvălit pe o pantă în mare și-au murit toți, s-au înecat.\nAtunci păzitorii turmei au alergat în cetate și au anunțat că a venit un om, Iisus din Nazaret, și le-a pricinuit marea pagubă a pierderii turmei de porci, vindecându-i pe cei doi oameni, pentru care gadarenii nu mai arătau nici o afecțiune. Deci, gadarenii, întărâtați de nemulțumire și ură, au venit cu mic, cu mare și într-un glas i-au cerut Mântuitorului Hristos să plece, să treacă din ținutul lor. Și asta din cauza pierderii pricinuite, de fapt, nu de Hristos, ci de legiunea de demoni care, intrând în porci, i-a aruncat în mare.\nMântuitorul Hristos, iată, prin această minune a vindecării celor doi oameni care erau coborâți în stadiul cel mai de jos al vieții spirituale, fiind cu totul robiți diavolilor, fără să mijlocească nimeni pentru ei, i-a vindecat, i-a luminat, i-a ridicat din starea de robi ai diavolului, ai morții, ai neștiinței de Dumnezeu. Și apoi, prin această tămăduire minunată i-a mustrat indirect și pe gadarenii care s-au îndrăcit mai mult atunci când lăcomia lor le-a fost demascată și surpată și L-au izgonit pe Hristos din cetatea lor…\nȘi astăzi Hristos este alungat din viața socială§ Cred că această formă de îndrăcire, de a-L izgoni pe Hristos din viața ta, din gândirea ta și din cetatea ta, n-a fost numai îndrăcirea gadarenilor de atunci, ci este și îndrăcirea celor din Europa de azi sau din lumea contemporană care-L înlătură pe Hristos din viața publică, din viața școlară, din viața socială, acceptând și promovând îndrăcirea ca și nouă „normalitate”, prin împătimire de la nivel micro, să zicem, personal, de la nivelul omului, și până la nivel macro, național, internațional și global, prin legi cu totul anticreștine și antiumane. Este o realitate vizibilă cu ochiul liber că și astăzi Hristos este alungat din viața socială, așa cum a fost alungat atunci din cetatea gadarenilor, de o lume suficientă cu patimile porcești, în care se complace și care nu mai vrea să se ridice, să se lumineze, să se vindece. Are impresia că în lăcomia ei de patimi, mai mult sau mai puțin satisfăcute, dar progresiv crescute, prezența lui Hristos îi devine incomodă, că Hristos le dărâmă iluziile unei vieți autosuficiente cu prezența Lui. Or, Domnul Iisus Hristos, prezent chiar și numai cu Crucea Sa și cu icoana Sa, ne aduce aminte de modelul după care și idealul spre care am fost făcuți de El, adică de a fi asemenea cu El, de a ne uni cu El. Diavolul cel mincinos, viclean și ucigaș de oameni vrea însă să-i întunece pe oameni cu patimile ca să nu mai vadă încotro să se îndrepte printr-o spiritualizare și sfințire a vieții. Prin oameni influenți și cercuri de putere de la nivel înalt, diavolul vrea ca Hristos să fie înlăturat din viața omului și a societății prin metode de manipulare și propagandă mediatică și educațională. Se urmărește, vedem, alungarea inocenței de la copii prin „educații” ale patimilor (și nicidecum educarea spiritului în Duhul lui Dumnezeu), prin legi și măsuri care încurajează răzvrătirea față de Dumnezeu, îndrăcirea și îmbolnăvirea (spirituală și chiar trupească) ca experiențe de viață cotidiană a noii „normalități”.\nDe aceea noi, creștinii, să nu ne lăsăm îndoctrinați și reeducați în duhul acesta secularist, materialist, ci să ne adâncim în cunoașterea lui Hristos și în trăirea Lui, pe care o dobândim în Biserică. Izvorul vieții noastre spirituale este Domnul Iisus Hristos prezent în Sfânta Liturghie, dar și în Sfânta Scriptură și în iubirea smerită a fraților. Deci, să ne străduim să-L trăim pe Domnul și prin rugăciune și fapte bune, în viața noastră de zi cu zi, venind la Hristos, în Biserică, oricât de bolnavi, de împătimiți, cu smerenie și căință, cerându-i Lui să ne vindece, să ne lumineze și să ne transfigureze după chipul și asemănarea Sa.\nAm văzut că diavolul vrea să-l dezumanizeze pe om și să-l demonizeze, să-l tragă spre o existență cât mai joasă, cât mai coborâtă, cât mai întunecată. Mântuitorul Hristos însă, din orice adânc al păcatului, poate să-l ridice pe om, dacă și acesta vrea, și cum spunea Sfântul Sisoe cel Mare, „de dimineața până seara poate ajunge omul la măsura dumnezeiască, prin pocăință”. Deci, iată, Mântuitorul Hristos ne arată prin minunea săvârșită cu cei doi gadareni că nici o revenire din păcat nu este imposibilă. Că la El și cu El, toate se pot sfinți și îndumnezei. Dar noi ne apropiem de Domnul Hristos nu numai cu trupul și nu numai printr-o credință superficială, formală. Noi trebuie să-L cunoaștem pe viu, să ne hrănim mintea și sufletul cu înțelegerile dumnezeiești din Sfânta Scriptură, din natură și din viața duhovnicească.\nSă ne ridicăm din groapa păcatelor§ Să ne rugăm Mântuitorului Hristos să ne lumineze și pe noi și să ne vindece, ca să ne ridicăm din groapa păcatelor sau din orizontala lumii, la demnitatea de fiu al lui Dumnezeu, de fiu iubitor, mulțumitor și drept slăvitor al Lui. Mântuitorul Hristos a dovedit prin această minune că este nu doar un stăpân al firii văzute, care poruncește vântului și mării și pământului și trupului să se liniștească și să se așeze în rânduială, ci că El are putere dumnezeiască și asupra duhurilor necurate și asupra întregii lumi spirituale. Pe El Îl slujesc îngerii și toate puterile cerești și iată că și duhurile rele I se pleacă. Duhurile rele cred și Îl mărturisesc, dar, nepocăindu-se, nu se mântuiesc. Și „diavolii cred și se înfioară” și am văzut că au încercat să-L atragă pe Mântuitorul Hristos într-o discuție, fără rost, dar Mântuitorul Hristos n-a stat de vorbă cu ei. Și cu răul, într-adevăr, nu trebuie să stai la dialog verbal, răul trebuie înlăturat și evitat. Mântuitorul Hristos este Domn al Cerului și al Pământului, are toată puterea în Cer și pe Pământ, este Alfa și Omega, Începutul și Sfârșitul. Cel dintâi și Cel de pe urmă, Cel ce are în mâinile Sale cheile vieții și ale morții. Nu mai are diavolul putere, căci i-a luat-o Hristos cu totul și de aceea noi avem nădejdea mântuirii, căci unindu-ne cu El, primim puterea Lui să înviem și noi cu El, să ne ridicăm din groapa păcatului, să înviem în bunătate, în virtute și să dăruim bucuria comuniunii celor din jur, depășind singurătatea egoismului, care este, iată, o altă groapă pe care a făcut-o diavolul spre chinul oamenilor.\nDomnul Iisus Hristos Se arată și ca Dumnezeu adevărat și ca om adevărat, primind cu înțelegere și cu blândețe răspunsul și refuzul gadarenilor, întorcându-Se pe mare în cetatea Sa unde locuia atunci, în Capernaum, dar lăsându-i pe cei doi oameni vindecați să-L propovăduiască în Gadara, să-L vestească în timp prin schimbarea vieții lor. În general, trăirea puterii și milostivirii Lui tămăduitoare îi face pe oamenii care au fost părtași lor misionari/vestitori mai mari decât bucățile de pâine cu care Hristos a hrănit mulțimile în pustie. N-a biruit diavolul în cetatea gadarenilor, cum ar fi vrut el, ci Hristos, care i-a făcut pe cei doi misionari, către care apoi, după Învierea sa și după Pogorârea Sfântului Duh, a trimis dintre Sfinții Săi Ucenici Apostoli, ca să-i boteze pe cei care aveau să-L primească prin credință, așa încât, iată, lucrarea Mântuitorului Hristos a avut o împlinire măreață. Repet, diavolul nu a izbândit în acea confruntare de la marginea cetății gadarenilor, ci Mântuitorul Hristos a biruit și Și-a arătat încă o dată iubirea Sa nemărginită.\nDe aceea, noi Îl cinstim și Îl mărturisim pe Mântuitorul Hristos, ca pe Dumnezeu întreg și ca om întreg, în două firi, o singură persoană, Iisus Hristos, Fiul lui Dumnezeu întrupat, Cuvântul din veci al Tatălui, dar în două firi, firea divină întreagă și firea umană întreagă, așa cum a fost mărturisit de către Sinodul al IV-lea Ecumenic. Sfinții Părinți de la acest sinod, din anul 451 de la Calcedon, au lămurit această învățătură despre Hristos, iar noi suntem chemați să-L cunoaștem pe Mântuitorul Hristos, să înțelegem lucrarea Lui și să ne unim cu persoana Lui, în Biserica Lui, prin rânduielile sfințitoare, prin rugăciunile și virtuțile personale, dar în unitate de credință cu Sfinții Apostoli, cu Sfinții Părinți și cu toți sfinții. Dumnezeu să ne dea și nouă lumină, vindecare și tărie a mărturisirii Lui în această lume, care vrea (cum spuneam) să-L alunge tot mai mult pe Hristos din mijlocul ei și care se complace într-o existență, precum se vede cu ochiul liber, tot mai coborâtă, nu numai în mocirla patimilor, dar și în mormintele unei vieți lipsite de comuniune, plină de egoism, de singurătate și de suferință, în ciuda tehnologiei tot mai sufocante și mai acaparante (întrucât consumă timpul și atenția oamenilor în lucruri trecătoare).\nDumnezeu să ne lumineze și pe noi ca să fim lumini vii prin cuvinte și fapte bune, să-L trăim în viața noastră și să-L mărturisim în jur pe Mântuitorul nostru Iisus Hristos, fiind ascultători și împlinitori ai cuvintelor Lui, în unitatea dreptei credințe și a iubirii sfinte.\n","date":"13 iulie 2025","img":"/cuvant-duhovnicesc/cuvantul-lumineaza-pe-tot-omul-care-vine-in-lume/featured.jpg","lang":"ro","langName":"Română","largeImg":"/cuvant-duhovnicesc/cuvantul-lumineaza-pe-tot-omul-care-vine-in-lume/featured_hu_9cd246e7a1a3f361.jpg","month":[{"title":"2025-07","url":"/month/2025-07/"}],"permalink":"/cuvant-duhovnicesc/cuvantul-lumineaza-pe-tot-omul-care-vine-in-lume/","series":[],"smallImg":"/cuvant-duhovnicesc/cuvantul-lumineaza-pe-tot-omul-care-vine-in-lume/featured_hu_d56e368f924dc467.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 5-a După Rusalii","url":"/tags/duminica-a-5-a-dup%C4%83-rusalii/"},{"title":"Vindecarea Celor Doi Demonizați Din Ținutul Gadarei","url":"/tags/vindecarea-celor-doi-demoniza%C8%9Bi-din-%C8%9Binutul-gadarei/"}],"timestamp":1752364800,"title":"Cuvântul luminează pe tot omul care vine în lume","year":[{"title":"2025","url":"/year/2025/"}]},{"authors":[{"title":"","url":"/authors/ierom--dr--calinic-costescu/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 4-a după Rusalii (Vindecarea slugii sutașului)\n„În vremea aceea, pe când Iisus intra în Capernaum, s-a apropiat de El un sutaș, rugându-L și zicând: Doamne, sluga mea zace în casă, slăbănog, chinuindu-se cumplit. Și i-a zis Iisus: Venind, îl voi vindeca. Dar sutașul, răspunzând, I-a zis: Doamne, nu sunt vrednic să intri sub acoperișul meu, ci numai spune un cuvânt și se va vindeca sluga mea. Că și eu sunt om sub stăpânirea altora și am sub mine ostași și-i spun acestuia: Du-te, și se duce; și celuilalt: Vino, și vine; și slugii mele: Fă aceasta, și face. Auzind, Iisus S-a minunat și a zis celor ce veneau după El: Adevărat grăiesc vouă: Nici în Israel n-am găsit atâta credință. Și zic vouă că mulți de la Răsărit și de la Apus vor veni și vor sta la masă cu Avraam, cu Isaac și cu Iacov în Împărăția cerurilor. Iar fiii Împărăției vor fi aruncați în întunericul cel mai din afară; acolo va fi plângerea și scrâșnirea dinților. Și a zis Iisus sutașului: Du-te, fie ție după cum ai crezut. Și s-a însănătoșit sluga lui în ceasul acela.” (Matei 8, 5-13)\nEvanghelia rânduită de Sfinții Părinți pentru Duminica a 4-a după Rusalii ne relatează o minune pe care Mântuitorul Hristos a înfăptuit-o în Capernaum, orașul în care S-a retras după ce concetățenii Săi din Nazaret L-au alungat. Ca de fiecare dată, pericopa Evangheliei poartă în sine un mesaj. Mesajul minunii este de a ne arăta valoarea rugăciunii pe care omul o înalță cu credință către Dumnezeu pentru semenii săi, dar și puterea Cuvântului lui Dumnezeu de a vindeca orice boală și suferință.\nCetatea Capernaum în vremea Mântuitorului era un orășel ce se bucura de o înflorire vizibilă, datorată poziției sale pe malul Mării Galileii (Lacul Ghenizaret). Aici, ca și în alte cetăți, pentru a fi asigurată liniștea și pentru a fi omise anumite evenimente cu caracter revoluționar din partea localnicilor evrei, stăpânirea romană așezase o garnizoană formată din 100 de ostași, ce se afla sub comanda unui ofițer roman, numit centurion sau sutaș. Acesta era de neam păgân, în nici un caz evreu, dar nici roman, un aspect foarte important pentru înțelesul relatării minunii.\nDupă cum ne relatează Sfântul Apostol și Evanghelist Matei, intrând în cetate, Mântuitorul este întâmpinat de un sutaș, comandor al garnizoanei, care-L roagă insistent să-i vindece sluga ce zăcea în casă.\nNu de puține ori Mântuitorul este întâmpinat de persoane păgâne, străine de neamul evreiesc, care-I cer ajutorul, iar El, în nemăsurata Sa iubire față de firea umană căzută, răspunde afirmativ. Avem în fața ochilor cazul femeii cananeence, care a cerut vindecare pentru fiica ei (Matei 15, 21-28), sau al femeii samarinence (Ioan 4, 5-42).\nCredința și smerenia sutașului§ Sfânta Evanghelie ne pune înainte situația unui om căruia i s-a dat o anumită putere lumească peste o garnizoană, însă acesta recunoaște că puterea sa este limitată, alergând la Hristos cu convingere și credință să-i vindece sluga. El socotea, după cum ne învață Sfântul Ioan Gură de Aur, „că e de prisos să-și aducă sluga la Hristos, pentru că știa bine că era de ajuns numai porunca lui Hristos ca să vindece pe cel bolnav”.\nEl se socotește nevrednic pentru a-L primi pe Hristos în casa sa, de aceea Îl roagă să spună numai cu cuvântul și sluga i se va vindeca. „Doamne, nu sunt vrednic să intri sub acoperișul meu, ci numai zi cu cuvântul și se va vindeca sluga mea” (Matei 8, 8). Sfântul Ioan Gură de Aur tâlcuiește acest pasaj spunând că „sutașul nu-I cere Domnului prezența Sa trupească, nici n-a adus pe bolnav lângă doctor. Aceasta arată că nu avea o părere mică despre Iisus, ci una cu cuviință dumnezeiască”. Iată credința adevărată! O credință care nu cere semne, nu cere minuni vizibile, ci doar o singură vorbă de la Domnul. Pentru acest om, puterea lui Dumnezeu era de ajuns să fie rostită, ca să devină lucrare. Și Mântuitorul Hristos se minunează și spune: „Nici în Israel n-am aflat atâta credință!” (Matei 8, 10).\nCredința și smerenia sutașului au săvârșit vindecarea slugii. Sutașul păgân, în interpretarea Sfântului Ioan Gură de Aur, „gândea că oștirile cele cerești, bolile, moartea și toate celelalte se supuneau lui Hristos, așa cum i se supuneau lui ostașii săi”, cu alte cuvinte acesta îi recunoaște lui Hristos calitatea Sa de Împărat al oștilor cerești și de Doctor al sufletelor și al trupurilor.\nLumea este chemată de Hristos la bucuria ospățului ceresc§ Replica pe care o dă sutașul lui Hristos este răspunsul la chemarea pe care Dumnezeu i-a făcut-o. Aici avem de-a face cu o descoperire a lui Dumnezeu către un om păgân, care nu-L cunoștea, dar căruia i-a mișcat inima spre a-L mărturisi și a deveni exemplu pentru mulți. „Mulți de la Răsărit și de la Apus vor veni și vor ședea la masă cu Avraam, cu Isaac și cu Iacov în Împărăția cerurilor. Iar fiii împărăției vor fi aruncați în întunericul cel mai din afară; acolo va fi plângerea și scrâșnirea dinților.” Prin aceste cuvinte adresate de Hristos putem înțelege o chemare permanentă la a deveni creștini.\nÎntr-o lume secularizată, bazată pe consumerism și egoism, nu este suficient să fii botezat, trebuie să faci faptele credinței (Iacov 2, 17), împlinind exigențele evanghelice pentru a deveni continuu creștin. Acesta este mesajul evanghelic de a lucra permanent la transformarea noastră creștină, la a deveni hristofori, nu doar prin îmbrăcarea hainei botezului, ci prin lucrarea continuă a faptelor evanghelice pentru a ne păstra condiția de creștini.\nEvanghelia de astăzi mai arată că mântuirea este pentru toți oamenii. Hristos nu refuză pe păgân, nu-l judecă după neamul sau credința lui de până atunci. Dumnezeu vede inima, nu aparențele. Și ne cheamă pe toți să intrăm în Împărăția cerurilor, dar cu o credință adevărată, smerită și lucrătoare prin iubire.\nCuvântul lui Hristos, vindecător și dătător de viață§ Cuvântul lui Hristos are o putere nemăsurată, fiind izvor de vindecare trupească și sufletească, dar și de viață veșnică. Prin simpla Sa rostire, bolnavii se ridicau din patul durerii, orbii vedeau, iar demonii fugeau din cei stăpâniți. Nu era nevoie de leacuri sau de atingeri, ci doar de Cuvântul Său, rostit cu dragoste și autoritate divină.\nCuvântul lui Hristos este vindecător și dătător de viață pentru că el poartă în sine energiile Sale necreate, manifestându-se astfel dumnezeirea sa. Sfântul Nicolae Velimirovici ne spune că „dacă sutașul ar fi cunoscut Scripturile așa cum le cunoaștem noi astăzi, i-ar fi putut spune Domnului: Tu, care prin cuvântul Tău ai zidit lumea și pe om, poți să-l tămăduiești pe bolnav cu doar un cuvânt! Ajunge un cuvânt al Tău, pentru că e mai tare decât focul și mai strălucitor ca raza soarelui; numai zi cu cuvântul!”. Aici, Sfântul Nicolae arată că cuvântul eliberat de Hristos este asemenea energiei necreate a Duhului Sfânt, care s-a arătat pe Tabor mai strălucitoare decât soarele.\nPuterea cuvântului Mântuitorului s-a arătat nu doar în vindecarea trupească a slugii sutașului, ci și în vindecarea sufletească a sutașului, care era de neam păgân, dar care vine cu credința sa, izvorâtă din simplitate și mânat de legile firii spre Hristos, cu convingerea că îl poate ajuta.\nChiar și astăzi, Cuvântul lui Hristos pătrunde în inimile celor care Îl caută cu credință, vindecând rănile ascunse ale sufletului și dăruind sens și viață acolo unde domnea întunericul.\nNoi vindecăm sau rănim prin cuvintele noastre?§ Adesea ne dorim să avem „cuvânt cu putere multă”, spre a ajunge la inima celor de lângă noi. Aceste cuvinte sunt „cu putere” atunci când izvorăsc din credință și din dragoste de Dumnezeu și de aproapele, dar și dintr-o viață curată, nu prin tehnici manipulante și meschine. Printr-un cuvânt de pace izvorât dintr-o inimă mișcată de Duhul Sfânt, pot fi vindecate stări de deznădejde, poate fi alinată și singurătatea.\nAstfel, cuvintele sunt ziditoare, însă ele pot cauza și răni. Un semen de-al nostru trebuie ajutat prin cuvânt, dacă are o traumă sau o suferință sufletească ascunsă în inima sa, nu trebuie rănit, ci ajutat. Adesea, prin cuvintele grele spuse, oamenii pot fi răniți, după cum spune și psalmistul David: „Ce se va da ție și ce vei câștiga de la limba vicleană; Săgeți ascuțite cu cărbuni aprinși trase de cel puternic” (Ps. 119, 3-4).\nÎnvățăm așadar din Evanghelia de astăzi că trebuie să avem compasiune față de semenii noștri, să ne rugăm pentru ei cu credință și cu sinceritate ca astfel puterea vindecătoare a lui Hristos să fie coborâtă asupra lor prin cuvintele noastre. Să cerem cu credința sutașului, care n-a cerut semne palpabile, ci numai un cuvânt. De multe ori ne rugăm, dar nu cu această credință. Cerem, dar nu ne încredem deplin în voia lui Dumnezeu. Ne îndoim, așteptăm minuni după chipul nostru și, dacă nu le vedem, credința noastră slăbește. Așadar, sutașul ne învață astăzi să ne apropiem de Hristos cu smerenie și cu convingerea că o singură vorbă a Lui poate schimba totul. Să spunem și noi în rugăciune: „Doamne, nu sunt vrednic… dar spune doar cuvântul!”.\nAceastă Evanghelie ne cheamă să fim ca sutașul: oameni de rugăciune, cu inimă smerită și credință vie, care mijlocesc pentru alții și se încred în cuvântul Domnului mai mult decât în propriile simțiri. Este un îndemn la credință matură, smerenie sinceră și iubire activă - cele trei virtuți care ne apropie cel mai mult de Hristos.\n(Ieromonah dr. Calinic Costescu, Schitul Măgureanu-București)\n","date":"6 iulie 2025","img":"/cuvant-duhovnicesc/cuvantul-lui-hristos-vindeca-bolile-si-este-datator-de-viata-vesnica/featured.jpg","lang":"ro","langName":"Română","largeImg":"/cuvant-duhovnicesc/cuvantul-lui-hristos-vindeca-bolile-si-este-datator-de-viata-vesnica/featured_hu_f2de38c13f1bf437.jpg","month":[{"title":"2025-07","url":"/month/2025-07/"}],"permalink":"/cuvant-duhovnicesc/cuvantul-lui-hristos-vindeca-bolile-si-este-datator-de-viata-vesnica/","series":[],"smallImg":"/cuvant-duhovnicesc/cuvantul-lui-hristos-vindeca-bolile-si-este-datator-de-viata-vesnica/featured_hu_f20bbcbb332ed9cb.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 4-a După Rusalii","url":"/tags/duminica-a-4-a-dup%C4%83-rusalii/"},{"title":"Vindecarea Slugii Sutașului","url":"/tags/vindecarea-slugii-suta%C8%99ului/"}],"timestamp":1751760000,"title":"Cuvântul lui Hristos vindecă bolile și este dătător de viață veșnică","year":[{"title":"2025","url":"/year/2025/"}]},{"authors":[{"title":"","url":"/authors/pr--ciprian-florin-apetrei/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 3-a după Rusalii (Despre grijile vieții)\n„Zis-a Domnul: Luminătorul trupului este ochiul; dacă ochiul tău va fi curat, tot trupul tău va fi luminat. Iar dacă ochiul tău va fi rău, tot trupul tău va fi întunecat. Deci, dacă lumina care e în tine este întuneric, dar întunericul, cu cât mai mult! Nimeni nu poate să slujească la doi domni, căci sau pe unul îl va urî și pe celălalt îl va iubi, sau de unul se va lipi și pe celălalt îl va disprețui; nu puteți să slujiți lui Dumnezeu și lui Mamona. De aceea zic vouă: Nu vă îngrijiți pentru sufletul vostru ce veți mânca, nici pentru trupul vostru cu ce vă veți îmbrăca; oare nu este sufletul mai mult decât hrana și trupul decât haina? Priviți la păsările cerului, că nu seamănă, nici nu seceră, nici nu adună în hambare și Tatăl vostru Cel ceresc le hrănește. Oare nu sunteți voi cu mult mai presus decât ele? Și cine dintre voi, îngrijindu-se, poate să adauge staturii sale un cot? Iar de îmbrăcăminte de ce vă îngrijiți? Luați seama la crinii câmpului cum cresc: nu se ostenesc, nici nu torc, și vă spun vouă că nici Solomon, în toată mărirea lui, nu s-a îmbrăcat ca unul dintre aceștia. Iar dacă iarba câmpului, care astăzi este și mâine se aruncă în cuptor, Dumnezeu astfel o îmbracă, oare nu cu mult mai mult pe voi, puțin credincioșilor? Deci, nu duceți grijă, spunând: Ce vom mânca, ori ce vom bea, ori cu ce ne vom îmbrăca? Pentru că după toate acestea se străduiesc păgânii; doar știe Tatăl vostru Cel ceresc că aveți nevoie de ele. Căutați mai întâi Împărăția lui Dumnezeu și dreptatea Lui, și toate acestea se vor adăuga vouă.” (Matei 6, 22-33)\nDuminica a treia după Rusalii ne pune înainte o pericopă evanghelică din Predica de pe Munte a Domnului nostru Iisus Hristos. Textul este de la Matei 6, 22-33 și ne vorbește despre grijile vieții sau, mai bine spus, Mântuitorul ne îndeamnă să nu ne lăsăm biruiți de acestea, pentru că scopul existenței noastre este Împărăția lui Dumnezeu.\nPredica de pe Munte este sinteza învățăturii mântuitoare a Domnului nostru Iisus Hristos. Ea este rostită de Mântuitorul de pe o colină de lângă Marea Galileii. Mai întâi rostește fericirile prin care binecuvântează pe cei care Îi vor urma. Domnul Hristos prezintă învățătura Sa menționând că nu e în opoziție cu Legea pe care i-a dat-o lui Moise pe Muntele Sinai, precizând foarte clar: „Să nu socotiți că am venit să stric Legea sau prorocii; n-am venit să stric, ci să împlinesc” (Matei 5, 17).\nMântuitorul este exigent în interpretarea Legii, de aceea cere celor care Îl urmează să aibă grijă de gânduri, nu doar de fapte. Ei trebuie să aibă ca scop desăvârșirea: „Fiți, dar, voi desăvârșiți, precum Tatăl vostru Cel ceresc desăvârșit este” (Matei 5, 48).\nHristos Domnul ne învață și cum să ne rugăm Tatălui ceresc prin Rugăciunea Domnească Tatăl nostru. El subliniază că nu trebuie să ne lăudăm cu virtuțile noastre spirituale și mai ales cu faptele noastre bune.\nApoi ne introduce în subiectul pericopei evanghelice din această duminică, arătând că nu poți trăi doar acumulând bunuri materiale, ci trebuie să aduni comori în cer prin fapte bune.\nSă ne păstrăm vederea curată§ Pentru a ajunge la mântuire este necesar să ne păstrăm vederea curată, fără a o altera prin păcate care ne întunecă vederea. Având ochiul curat, tot trupul nostru este luminat. Întunecarea vederii noastre prin păcate duce la orbirea sufletească, prin care se pierde mântuirea.\nÎn lumea noastră, orbirea sufletească este tot mai prezentă și foarte mulți oameni au pierdut Lumina lui Hristos prin păcat. Mai grav este că aceștia nu doresc prin pocăința spovedaniei să părăsească păcatul și să-și deschidă sufletul pentru a primi Lumina lui Hristos prin Sfintele Taine și așa să redobândească vederea duhovnicească prin care să se ferească de rău și să obțină mântuirea și viața veșnică din Împărăția cerească plină de Lumina dumnezeiască a Preasfintei Treimi.\nÎn continuare, Domnul nostru Iisus Hristos ne avertizează că nu putem sluji „lui Dumnezeu și lui Mamona” (Matei 6, 24). Cazania ne spune „mamona este un cuvânt sirian, care înseamnă bogăție, vistierie cu bani câștigați în mod necinstit”. Pornind de la această explicație, înțelegem de ce nu putem sluji și lui Dumnezeu, dar și lui Mamona. Adică nu poți să slujești lui Dumnezeu și în același timp să aduni bogății în mod necinstit.\nAcest pasaj biblic este reprezentativ pentru lumea în care trăim, pentru că duhul lui Mamona este atât de răspândit în zilele noastre, în toate straturile societății, încât pare că se identifică cu aceasta.\nLumea în care trăim își înțelege existența prin prisma profitului prin orice mijloc fără a mai ține seama de reperele moralei creștine. De aceea, omul de astăzi este pus în fața unei alegeri tranșante și definitorii pentru existența sa veșnică: Dumnezeu sau lumea aflată sub duhul lui Mamona? Unii vor spune că poți să fii și cu Dumnezeu, și cu duhul lumii. Răspunsul pentru aceștia este foarte clar, că nu poți sluji la doi stăpâni: „Nimeni nu poate să slujească la doi domni, căci sau pe unul îl va urî și pe celălalt îl va iubi, sau de unul se va lipi și pe celălalt îl va disprețui; nu puteți să slujiți lui Dumnezeu și lui Mamona” (Matei 6, 24).\nSă ne lăsăm în grija providenței divine§ În Evanghelia acestei duminici, Hristos Domnul ne îndeamnă să nu ne îngrijim de lucrurile materiale, ci să ne lăsăm în grija providenței divine și să credem în generozitatea lui Dumnezeu, care ne oferă tot ce avem nevoie.\nMântuitorul ne îndeamnă să învățăm din exemplul creației ce ne înconjoară atunci când dorim să înțelegem ce contează cu adevărat. Dacă Dumnezeu are grijă de păsările cerului, de crinii câmpului, atunci noi de ce ne facem griji inutile, pentru că Dumnezeu știe de ce avem nevoie? De aceea trebuie, după cuvântul Domnului nostru Iisus Hristos, să căutăm „mai întâi Împărăția lui Dumnezeu și dreptatea Lui” și toate celelalte ni se vor adăuga (Matei 6, 33).\nPrin acest sfat, Hristos ne arată că dacă mergem pe calea credinței și a faptelor bune, care ne duce în Împărăția cerurilor, și ne lăsăm în seama lui Dumnezeu, nu mai trebuie să ne facem griji pentru „ce vom mânca, ori ce vom bea, ori cu ce ne vom îmbrăca” (Matei 6, 31).\nDin această perspectivă putem spune că Evanghelia acestei duminici este o chemare stăruitoare din partea Domnului nostru Iisus Hristos ca, mai înainte de a ne îngriji de cele lumești, să căutăm ceea ce-i este cu adevărat de folos sufletului nostru, și anume Împărăția cerurilor.\nPrin Împărăția cerurilor înțelegem, din perspectivă biblică, Raiul, care este numit și Împărăția lui Dumnezeu sau mai simplu: Cer, Casa Tatălui, sânul lui Avraam, Ierusalimul ceresc, Împărăția pregătită pentru cei drepți de la întemeierea lumii ș.a. Toate aceste numiri desemnează locul plin de fericire creat de Dumnezeu pentru om.\nÎn Rai sunt diferite stări pentru cei drepți, în funcție de desăvârșirea la care au ajuns în timpul vieții din această lume trecătoare, ca urmare a credinței, faptelor bune, dar și a rugăciunii împletite cu asceza.\nScopul existenței creștine constă în mântuirea și dobândirea vieții veșnice din Împărăția cerurilor. Din păcate, doar enunțăm acest deziderat al existenței noastre, fără să arătăm că ne dorim cu adevărat să-l împlinim. Ne pierdem timpul pentru mântuire cu tot felul de griji care, în perspectiva dobândirii vieții veșnice, nu au nici o relevanță.\nCreștinul trebuie să-și concentreze existența în căutarea virtuților duhovnicești care, câștigate prin rugăciune unită cu asceza, îl ajută să dobândească mântuirea. Un astfel de exemplu sunt sihaștrii sau pustnicii care-și dedică toată viața lui Dumnezeu și se lasă cu totul în grija Lui. Ei au înțeles cuvântul lui Hristos din Evanghelia acestei duminici și știu că omul, fiind cununa creației, este tot timpul în grija lui Dumnezeu, Care nu-l părăsește niciodată și-i răspunde întotdeauna la rugăciuni, oferindu-i toate cele de trebuință în lumea aceasta trecătoare.\nCăutând în timpul acestei vieți trecătoare Împărăția cerurilor cea netrecătoare, ne arătăm următori credincioși ai Evangheliei lui Hristos și săvârșitori ai faptelor bune izvorâte din credința dreaptă primită de la El, prin Sfinții Săi Apostoli. Noi, cei care urmăm lui Hristos, știm de la ucenicii Lui că sensul vieții noastre creștine este mântuirea, adică dobândirea vieții veșnice din Împărăția cerurilor.\n","date":"29 iunie 2025","img":"/cuvant-duhovnicesc/cautati-mai-intai-imparatia-lui-dumnezeu/featured.jpg","lang":"ro","langName":"Română","largeImg":"/cuvant-duhovnicesc/cautati-mai-intai-imparatia-lui-dumnezeu/featured_hu_9d5cd196669a8ddf.jpg","month":[{"title":"2025-06","url":"/month/2025-06/"}],"permalink":"/cuvant-duhovnicesc/cautati-mai-intai-imparatia-lui-dumnezeu/","series":[],"smallImg":"/cuvant-duhovnicesc/cautati-mai-intai-imparatia-lui-dumnezeu/featured_hu_85b5a6b92f332571.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 3-a După Rusalii","url":"/tags/duminica-a-3-a-dup%C4%83-rusalii/"},{"title":"Despre Grijile Vieții","url":"/tags/despre-grijile-vie%C8%9Bii/"}],"timestamp":1751155200,"title":"Căutați mai întâi Împărăția lui Dumnezeu","year":[{"title":"2025","url":"/year/2025/"}]},{"authors":[{"title":"","url":"/authors/pr--conf--dr--lucian-farcasiu/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 2-a după Rusalii (a Sfinților Români)\n„În vremea aceea, pe când Iisus umbla pe lângă Marea Galileei, a văzut pe doi frați: pe Simon ce se numește Petru și pe Andrei, fratele lui, care aruncau mreaja în mare, căci erau pescari; și le-a zis: Veniți după Mine și vă voi face pescari de oameni. Iar ei, îndată lăsând mrejele, au mers după El. Și, de acolo mergând mai departe, a văzut pe alți doi frați: pe Iacov al lui Zevedeu și pe Ioan, fratele lui, în corabie cu Zevedeu, tatăl lor, dregându-și mrejele, și i-a chemat. Iar ei, îndată lăsând corabia și pe tatăl lor, au mers după El. Și a străbătut Iisus toată Galileea, învățând în sinagogile lor și propovăduind Evanghelia Împărăției și tămăduind toată boala și toată neputința în popor.” (Matei 4, 18-23)\nDuminica a doua după Rusalii, închinată și prăznuirii Soborului Tuturor Sfinților Români, așază înaintea credincioșilor Bisericii noastre pericopa evanghelică de la Matei cap. 4, v. 18-23. Textul acesta biblic se referă la chemarea la apostolat prin cuvintele „Veniți după Mine și vă voi face pescari de oameni” (v. 19) a celor două perechi de frați: Petru și Andrei, Iacov și Ioan, fiii lui Zevedeu, pescari de meserie, care „îndată lăsând toate… au mers după El” (v. 22). Prin chemarea celor dintâi ucenici la apostolat, Mântuitorul Hristos pregătește taina constituirii Bisericii Sale (Preafericitul Părinte Patriarh Daniel, Evanghelia slavei lui Hristos, București, 2016, p. 94), în sensul că Domnul își alege la început cei 12 Apostoli, aceștia având să devină trimiși sau misionari ai Săi în lume, ca urmare a predicii lor având să se constituie Biserica lui Hristos, ca și comunitate a celor credincioși și botezați în numele Său. Astfel, cei dintâi patru Apostoli, lăsând toate și urmând Mântuitorului, vor deveni din simpli pescari de pește, pescari de suflete pentru Împărăția lui Dumnezeu. Faptul că acești oameni simpli au fost chemați la o misiune atât de înaltă vădește faptul că Domnul Hristos cunoștea inima lor credincioasă, ca a unor copii, dar și smerenia ce-i face să-I urmeze Domnului fără zăbavă.\nSfântul Nicolae Velimirovici, în exegeza pe care o oferă acestui text mateian, subliniază următoarele aspecte: „Pescari înseamnă aceia care caută binecuvântări duhovnicești; mreaja înseamnă sufletul, marea este lumea, corabia este trupul. Că acești pescari aruncau mreaja în mare înseamnă că ei căutau binecuvântări duhovnicești, hrană a duhului, Împărăția lui Dumnezeu, cufundându-și sufletele în adâncimile lumii ca să prindă în orice chip aceste binecuvântări. Dregându-și mrejele înseamnă strădania lor de a-și păstra sufletul întreg. Lăsând mrejele au mers după El înseamnă că ei au părăsit sufletele lor vechi, păcătoase, și au pornit să fie înnoiți de Hristos, să primească un suflet nou și un duh nou. Și mai înseamnă că, de acum încolo, ei nu vor mai căuta să prindă haruri duhovnicești pe seama lor, ci în Hristos; nu cu puterea lor, ci cu puterea lui Dumnezeu; nu cu mintea lor, ci cu descoperirea lui Dumnezeu. Iar ceilalți doi lăsând corabia și pe tatăl lor înseamnă că au părăsit trupurile păcătoase și pe tatăl lor pământesc, ca să se îngrijească de mântuirea sufletelor lor, mergând să întâlnească pe Tatăl ceresc, înfiați fiind de harul lui Dumnezeu” (Sf. Nicolae Velimirovici, Predici, București, 2006, pp. 342-343).\nDumnezeu ne dă darul libertății, dar libertatea ne responsabilizează înaintea lui Dumnezeu§ Sfântul Preot Mărturisitor Ilarion Felea scrie că Mântuitorul Hristos își alege ucenicii și îi cheamă, dar nu-i constrânge, arătând prin aceasta faptul că omul este înzestrat de Dumnezeu cu libertate. Domnul „le-a pus în față lumina, le-a descoperit adevărul, le-a arătat calea” pentru că „Iisus Hristos este lumina lumii și idealul vieții. Urmarea Lui este calea spre ideal”. Ucenicii Săi „erau liberi să-L asculte sau să-L refuze. Nu au fost siliți să-și lase corăbiile de dragul idealului, ci de bunăvoie au fost poftiți să-și schimbe rostul și scopul vieții în bine, să se facă din pescari apostoli și oameni, sfinți. Faptul acesta are o însemnătate covârșitoare. Dumnezeu a dat omului un dar peste măsură de prețios: libertatea. Acest dar prin care omul se deosebește de… animale este pentru noi un izvor de mărire, dar și de pierzare, după cum ne folosim de el, în bine sau în rău… Dumnezeu ne-a dat și ne respectă libertatea. Ne cheamă la Sine, dar nu ne silește… Mare atenție, mare dar și tot așa de mare răspundere. Religia este libertate și prin libertate răspundere. Cât este de mare respectul lui Dumnezeu față de libertatea omului, atât este de mare răspunderea omului în fața lui Dumnezeu… Prin libertate se dobândește slava și se face istoria. Cartea vremii, istoria, nu ar fi dacă n-ar exista libertatea… Numai omul are libertate, numai el dobândește merite și face istorie… Unde nu este libertate nu este nici hotărâre, nici istorie, acolo viața oamenilor se scurge cum se scurge viața animalelor, a plantelor și a pietrelor, fără istorie. Hotărârea este efort, luptă, bărbăție, virtute care ridică pe om din starea de natură în starea de conștiență și har… Prin hotărâre, Apostolii, oameni mici, au făcut lucruri mari. Ei… au cucerit lumea… prin hotărârea lor de a sluji și a urma lui Hristos până la moarte” (Sfântul Preot Mucenic Ilarion Felea, Duhul Adevărului, Arad, 2025, pp. 215-216).\nFinalul pericopei evanghelice a acestei duminici arată că Domnul Hristos „propovăduia Evanghelia Împărăției, tămăduind toată boala și toată neputința în popor” (v. 23). Faptul acesta Îl descoperă pe Acesta ca fiind Învățătorul, Doctorul și tămăduitorul neputințelor noastre, prietenul și apropiatul nostru pe tot parcursul vieții pământești, presărată adesea cu dureri și neajunsuri. Hristos vine în întunericul acestei lumi, ca un prieten fidel al nostru, cercetându-ne neputințele și vindecându-ne bolile și neajunsurile, arătând că doar prin El și în El aflăm odihnă și har.\nPomenirea Tuturor Sfinților Români§ Duminica a doua după Rusalii prilejuiește credincioșilor Bisericii noastre și bucuria prăznuirii Soborului Tuturor Sfinților Români, urmași vrednici ai Sfântului Apostol Andrei, încreștinătorul nostru și predicatorul Evangheliei lui Hristos în sudul Dunării, în Dobrogea de astăzi. Această duminică este așadar prilej de pomenire și invocare a comuniunii sfinților români: ierarhi, preoți și diaconi, martiri, cuvioși, domnitori, dar și a mulțimii sfinților credincioși mireni cunoscuți și necunoscuți cu numele, care au mărturisit dreapta credință ortodoxă prin viața lor, în vremuri grele, strălucind pe cerul duhovnicesc al neamului nostru asemeni unor stele luminoase. Aceștia au fost proclamați ca sfinți în Biserica noastră, începând cu anul 1950 și până la ultima canonizare solemnă a sfinților mucenici și mărturisitori din temnițele și din perioada comunistă, din 4 februarie 2025. Pe lângă toți aceștia, îi cinstim și pe sfinții „știuți numai de Bunul Dumnezeu și care prin viețuirea, pătimirea și mărturia lor pentru Hristos au ajuns «sfinți» și «casnici» ai lui Dumnezeu” (Penticostar, Sinaxar, Duminica Tuturor Sfinților Români, București, 2012, p. 402).\nFaptul acesta arată că dezideratul vieții creștine este ajungerea la sfințenie, după mărturia Sfintei Scripturi: „Fiți sfinți, pentru că Eu sunt Sfânt” (I Petru 1, 16) și că suntem chemați cu toții să-I urmăm lui Hristos, asumând în chip responsabil libertatea dăruită nouă de Dumnezeu, împlinind-o și desăvârșind-o în asumarea unei vieți trăite „în Hristos și în Biserică”. Doar o viață asumată în acest chip va putea rodi înlăuntrul nostru dobândirea sfințeniei vieții celei veșnice cu Hristos, în Împărăția Sa.\n","date":"22 iunie 2025","img":"/cuvant-duhovnicesc/chemarea-celor-dintai-apostoli-si-rodirea-sfinteniei-in-neamul-romanesc/featured.jpg","lang":"ro","langName":"Română","largeImg":"/cuvant-duhovnicesc/chemarea-celor-dintai-apostoli-si-rodirea-sfinteniei-in-neamul-romanesc/featured_hu_6a533ab4d6638b90.jpg","month":[{"title":"2025-06","url":"/month/2025-06/"}],"permalink":"/cuvant-duhovnicesc/chemarea-celor-dintai-apostoli-si-rodirea-sfinteniei-in-neamul-romanesc/","series":[],"smallImg":"/cuvant-duhovnicesc/chemarea-celor-dintai-apostoli-si-rodirea-sfinteniei-in-neamul-romanesc/featured_hu_79030ebb33e2528e.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 2-a După Rusalii","url":"/tags/duminica-a-2-a-dup%C4%83-rusalii/"},{"title":"Duminica Sfinților Români","url":"/tags/duminica-sfin%C8%9Bilor-rom%C3%A2ni/"}],"timestamp":1750550400,"title":"Chemarea celor dintâi Apostoli și rodirea sfințeniei în neamul românesc","year":[{"title":"2025","url":"/year/2025/"}]},{"authors":[{"title":"","url":"/authors/pr--asist--dr--valentin-ilie/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica întâi după Rusalii (a Tuturor Sfinților)\n„Zis-a Domnul către ucenicii Săi: Oricine va mărturisi pentru Mine înaintea oamenilor, mărturisi-voi și Eu pentru el înaintea Tatălui Meu, Care este în ceruri. Iar de cel care se va lepăda de Mine înaintea oamenilor, și Eu Mă voi lepăda de el înaintea Tatălui Meu, Care este în ceruri. Cel ce iubește pe tată ori pe mamă mai mult decât pe Mine nu este vrednic de Mine; cel ce iubește pe fiu ori pe fiică mai mult decât pe Mine nu este vrednic de Mine; și cel ce nu-și ia crucea și nu-Mi urmează Mie nu este vrednic de Mine. Atunci Petru, răspunzând, I-a zis: Iată, noi am lăsat toate și Ți-am urmat Ție. Cu noi, oare, ce va fi? Iar Iisus le-a zis: Adevărat zic vouă că voi, cei ce Mi-ați urmat Mie, la înnoirea lumii, când Fiul Omului va ședea pe tronul slavei Sale, veți ședea și voi pe douăsprezece tronuri, judecând cele douăsprezece seminții ale lui Israel. Și oricine a lăsat case, sau frați, sau surori, sau tată, sau mamă, sau femeie, sau copii sau țarini pentru numele Meu, înmulțit va lua înapoi și viață veșnică va moșteni. Și mulți dintâi vor fi pe urmă și cei de pe urmă vor fi întâi.” (Matei 10, 32-33; 37-38; 19, 27-30)\nDuminica Tuturor Sfinților marchează începutul celui mai lung ciclu liturgic al anului bisericesc, anume cel al Octoihului, care face trimitere simbolică la creația lumii, ce culminează cu facerea omului. În cursul anului liturgic, acest ciclu este completat de perioada Triodului, care evocă istoria izgonirii lui Adam din Rai, precum și efortul omenirii de a redobândi, prin pocăință, comuniunea pierdută cu Dumnezeu. În continuarea Triodului se află Penticostarul, în care este actualizat timpul de la Învierea Domnului până la evenimentul Pogorârii Duhului Sfânt. Este momentul în care Mântuitorul Iisus Hristos le descoperă ucenicilor Săi - și prin ei întregii omeniri, până la sfârșitul veacurilor - roadele transfiguratoare ale mântuirii dobândite prin surparea puterii morții și a păcatului strămoșesc. Această etapă culminează cu Înălțarea Sa și a firii umane - pe care Și-a însușit-o - de-a dreapta lui Dumnezeu Tatăl și se desăvârșește în ziua Cincizecimii. Atunci are loc revărsarea harului Duhului Sfânt asupra apostolilor și, prin aceștia, asupra primilor botezați, care au format cea dintâi comunitate creștină. De asemenea, cele trei perioade ale anului sunt puse în legătură și cu cele trei slujiri ale Mântuitorului Iisus Hristos; cea a Triodului corespunde slujirii arhierești, cea a Penticostarului demnității împărătești, iar cea a Octoihului activității învățătorești sau profetice.\nDuminica Tuturor Sfinților - începutul renașterii prin har a creației§ Asocierea timpului liturgic cu etapele parcursului spiritual al istoriei mântuirii omenirii de la creație până la inaugurarea Împărăției cerurilor nu are o simplă valoare simbolică.\nNici corespondența slujirilor Mântuitorului cu cuprinsul pericopelor evanghelice rânduite tipiconal în aceste perioade nu este doar una analogică. Ele poartă un sens profund, existențial și eshatologic, cu implicații directe pentru viața fiecărui creștin. Acest înțeles mistic este luminat, în mod special, pentru timpul Octoihului în duminica de astăzi, când cinstim toți sfinții din sinaxar.\nCe este sinaxarul creștin pe care îl prăznuim în întregime astăzi? Synaxarion este „adunarea laolaltă” a tuturor sfinților. El cuprinde viețile lor, minunile și momentele exemplare din viața Bisericii și, nu mai puțin, descrie atent trecerea lor la Domnul. Toate acestea sunt modele de inspirație pentru trăirea vieții creștine (Ev. 13, 7). Consemnarea lor în calendarul creștin nu este deplină, întrucât sunt încă mulți sfinți și lucruri minunate neștiute sau tainice pe care Dumnezeu le descoperă atunci când consideră că este vremea potrivită. Dar cine sunt sfinții creștini și ce înseamnă toate aceste evenimente sau fapte pomenite? Sunt roadele Pogorârii Duhului Sfânt asupra omenirii, istoriei și cosmosului! O umanitate devenită „neam sfânt” (I Petru 2, 9), un timp ce se întrepătrunde cu veșnicia și un univers transfigurat, un „cer nou și pământ nou” (Apoc. 21, 1) sunt potențialitățile deschise din momentul istoric și duhovnicesc al Cincizecimii.\nDrept urmare, perioada Octoihului începe astăzi, în Duminica Tuturor Sfinților, fie că ei sunt cunoscuți, fie necunoscuți. Ea nu amintește doar simbolic creația universului și a omului sau starea paradisiacă, ci este și timpul liturgic al renașterii harice a lumii în Hristos. Dar de această dată „înnoirea lumii” (paligenesia; sensul este de „facerea din nou” n.n.) este realizată de Dumnezeu cel în Treime în colaborare cu sfinții: „Adevărat zic vouă că voi cei ce Mi-ați urmat Mie, la înnoirea lumii, când Fiul Omului va ședea pe tronul slavei Sale, veți ședea și voi pe douăsprezece tronuri…” (Mt. 19, 28).\nÎn perioada primară a Bisericii, cei care urmau lui Hristos se numeau sfinți (Rom. 1, 7; II Cor. 13, 12), apoi în Antiohia se vor numi pentru prima oară creștini (F. Ap. 11, 26), un nume pentru care Sf. Ap. Petru îi îndeamnă pe cei care și l-au asumat prin primirea harului botezului „să-l preamărească pe Dumnezeu” (I Pt. 4, 16).\nSlujirile creștinului: profet, sacerdot și împărat în Hristos§ Creștinii îl preamăresc pe Dumnezeu și contribuie la „înnoirea lumii” (19, 28) nu doar prin asumarea formală a numelui lui Hristos. Numele lor nu este doar un derivat onomastic, ci o responsabilitate și o chemare spre extinderea slujirilor Sale, în mod spiritual și material atât în lume, cât și în cosmos și istorie. Dacă toți oamenii poartă în ei chipul divin și sunt „dumnezei și fii ai celui Preaînalt” (Ps. 81, 6), cei care devin creștini își actualizează teologic acest dat ontologic primit la creație prin asemănarea lor cu Domnul nostru Iisus Hristos. Aceasta pentru Fiul este chipul Tatălui, iar cel ce L-a văzut pe Fiul L-a văzut pe Tatăl (In. 14, 9), întrucât la Tatăl se ajunge doar prin Fiul (In. 14, 6). Ei participă așadar ca „unși” (creștini) la „înnoirea lumii” (Mt. 19, 28), în calitate de profeți, preoți și regi duhovnicești, asemenea „Unsului Domnului” (Lc. 4, 18-21), căruia îi sunt mărturisitori.\nÎn pericopa evanghelică de astăzi, toate aceste trei slujiri proprii creștinului sunt clar descrise. Slujirea profetică sau învățătorească este manifestată prin propovăduirea Evangheliei lui Hristos: „Cel care va mărturisi pentru Mine înaintea oamenilor, voi mărturisi și Eu pentru el înaintea Tatălui Meu, care este în ceruri” (Mt. 10, 32-33). Cea preoțească constă în capacitatea de a oferi cea mai iubită și intimă jertfă pentru Dumnezeu, asemenea jertfei Fiului care a fost dăruită de Tatăl: „Cel ce iubește pe tată, ori pe mamă, mai mult decât pe Mine nu este vrednic de Mine” (Mt. 10, 37), până la sacrificiul propriei persoane, asemenea lui Hristos: „Cel ce nu-și ia crucea și nu-Mi urmează Mie nu este vrednic de Mine” (Mt. 10, 38). Demnitatea împărătească presupune responsabilitatea față de semeni și creație, grijă ce concretizează sensul sfințeniei în viața creștinului. A fi creștin înseamnă deci a poseda potențialul de a atinge sfințenia prin mărturisire, jertfă și responsabilitate, a fi sfânt în credința creștină înseamnă a întrupa aceste slujiri.\nPregătirea omenirii pentru venirea împărăției harului a început după căderea adamică și a fost luminată prin experiența credinței poporului ales, din care avea să se nască trupește Hristos. Acesta este motivul pentru care în sinaxarul creștin sunt incluși strămoșii după trup ai Mântuitorului, urcând până la Adam și Eva (Lc. 3, 23-38), protopărinții neamului omenesc. Sunt pomeniți astfel drepți, profeți, regi și preoți care au lucrat cu râvnă pentru împlinirea făgăduinței (Evr. 11, 1-39). Deși inspirați de Dumnezeu, aceștia nu au avut parte de plinătatea harului, ci doar au pregătit calea spre desăvârșire. Doar creștinismul a putut să creeze o spiritualitate, o cultură și o civilizație cu caracter universal care, întemeiată pe Hristos Cel Înviat, a schimbat radical fața omenirii, cursul istoriei și întreaga creație. Ne punem întrebarea: De ce Dumnezeu a rânduit pentru noi, creștinii, „ceva mai bun”, astfel încât toate acele persoane exemplare menționate în pericopa apostolică de astăzi „să nu ia fără noi desăvârșirea” (Ev. 11, 40)? Răspunsul este exclusiv unul teologic: pentru că doar creștinii au putut lucra integral cu credință, nădejde și iubire absolută la înnoirea lumii, întemeiați pe deplin în conștiința că, prin dobândirea harului botezului, fiecare dintre ei este „uns” deopotrivă profet, preot și împărat, asemenea lui Hristos, „cel întâi născut între mai mulți frați” (Rom. 8, 29).\nÎnnoirea lumii și împărăția dinlăuntru: chemarea Octoihului§ Sensul mistic al perioadei liturgice a Octoihului - pe care începem să o parcurgem de astăzi și suntem chemați să o aprofundăm duhovnicește - este acela că ne aflăm în împărăția harului și că, încă din prezent, lucrăm, spiritual și material, la renașterea lumii. Aceasta este și datoria noastră de creștini: să înnoim neîncetat creația, care „așteaptă cu nerăbdare descoperirea fiilor lui Dumnezeu […] pentru a fi părtașă la libertatea măririi fiilor lui Dumnezeu” (Rom. 8, 19.21). În acest fel, lumea își desăvârșește chipul actual și înaintează către un eshaton eclesial și împărătesc.\nPericopa evanghelică de astăzi ne arată apoi căile prin care punem în lucrare relația noastră cu Dumnezeu, cu semenii și cu întreaga creație urmând lui Hristos Domnul cel înviat. Acest efort depus în vederea „nașterii din nou a lumii” nu trebuie însă înțeles ca vizând o creație exterioară și obiectivă, așa cum a fost prima facere a lumii. „Înnoirea lumii” începe cu urmarea sfinților creștini care au transformat chipul dumnezeiesc sădit în om în asemănare cu Dumnezeu. În felul acesta, fiecare dintre noi în calitate de creștini suntem chemați să fim subiecți ai manifestării plenare a împărăției lui Dumnezeu care se află înăuntrul nostru (Lc. 17, 21).\nAșadar, chemarea adresată nouă în prima duminică după Rusalii este de a ne alătura lucrării sfinților și de a contribui fiecare, călăuziți de harul lui Dumnezeu, prin credință și fapte lucrătoare în iubire la înnoirea lumii și la slava împărăției ce va să vină, dar care în taină deja a început și se desfășoară în Biserică.\n","date":"15 iunie 2025","img":"/cuvant-duhovnicesc/sfintii-impreuna-lucratori-cu-dumnezeu-la-innoirea-lumii/featured.jpg","lang":"ro","langName":"Română","largeImg":"/cuvant-duhovnicesc/sfintii-impreuna-lucratori-cu-dumnezeu-la-innoirea-lumii/featured_hu_9003c264ac2cf559.jpg","month":[{"title":"2025-06","url":"/month/2025-06/"}],"permalink":"/cuvant-duhovnicesc/sfintii-impreuna-lucratori-cu-dumnezeu-la-innoirea-lumii/","series":[],"smallImg":"/cuvant-duhovnicesc/sfintii-impreuna-lucratori-cu-dumnezeu-la-innoirea-lumii/featured_hu_b7ac733ab5f0a9b5.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica Întâi După Rusalii","url":"/tags/duminica-%C3%AEnt%C3%A2i-dup%C4%83-rusalii/"},{"title":"Duminica Tuturor Sfinților","url":"/tags/duminica-tuturor-sfin%C8%9Bilor/"}],"timestamp":1749945600,"title":"Sfinții - împreună lucrători cu Dumnezeu la înnoirea lumii","year":[{"title":"2025","url":"/year/2025/"}]},{"authors":[{"title":"","url":"/authors/pr--conf--univ--dr--constantin-i--bajau/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Pogorârea Sfântului Duh (Cincizecimea sau Rusaliile)\n„În ziua cea din urmă - ziua cea mare a sărbătorii -, Iisus a stat între ei și a strigat, zicând: Dacă însetează cineva, să vină la Mine și să bea. Cel ce crede în Mine, precum a zis Scriptura, râuri de apă vie vor curge din lăuntrul său. Iar aceasta a zis-o despre Duhul pe Care aveau să-L primească cei ce au crezut în El. Căci încă nu era dat Duhul, pentru că Iisus încă nu fusese preaslăvit. Deci, mulți din popor, auzind cuvintele acestea, ziceau: Cu adevărat, Acesta este Prorocul. Iar alții ziceau: Acesta este Hristos. Iar alții ziceau: Nu cumva din Galileea va să vină Hristos? N-a zis oare Scriptura că Hristos va să vină din seminția lui David și din cetatea Betleem, de unde era David? Și s-a făcut dezbinare în mulțime pentru El. Și unii dintre ei voiau să-L prindă, dar nimeni n-a pus mâinile pe El. Deci slugile au venit la arhierei și la farisei, iar aceia le-au zis: De ce nu L-ați adus? Slugile au răspuns: Niciodată n-a vorbit un om așa cum vorbește Acest Om. Deci le-au răspuns fariseii: Nu cumva ați fost și voi amăgiți? Nu cumva a crezut în El cineva dintre căpetenii sau dintre farisei? Dar mulțimea aceasta, care nu cunoaște Legea, este blestemată! A zis către ei Nicodim, cel ce venise mai înainte la El noaptea, fiind unul dintre ei: Nu cumva Legea noastră judecă pe om, dacă nu-l ascultă mai întâi și nu știe ce a făcut? Ei au răspuns și i-au zis: Nu cumva și tu ești din Galileea? Cercetează și vezi că din Galileea nu s-a ridicat proroc. Și s-a dus fiecare la casa lui. Deci, iarăși a vorbit Iisus, zicând: Eu sunt Lumina lumii; cel ce Îmi urmează Mie nu va umbla în întuneric, ci va avea lumina vieții.” (Ioan 7, 37-53; 8, 12)\nMântuitorul nostru Iisus Hristos a zis: „Dacă însetează cineva, să vină la Mine și să bea. Cel ce crede în Mine, precum a zis Scriptura, râuri de apă vie vor curge din pântecele lui”. Și Sfântul Ioan Evanghelistul a adăugat: „Aceasta a zis-o despre Duhul, pe care aveau să-L primească cei ce cred în El” (Ioan, cap. 7). Când Domnul rostea acele cuvinte, Duhul Sfânt nu se pogorâse încă, fiindcă Mântuitorul nu fusese preaslăvit, prin Înviere. Însă după aceasta, le-a zis ucenicilor: „Veți lua putere, venind Duhul Sfânt peste voi și Îmi veți fi Mie martori” (Fapte 1, 8).\nZiua Duhului!§ „Veniți să ne bucurăm de Domnul!” (Psalmul 94, 1) ca niște cântăreți ai Duhului, îndemnați de David, corifeul cântării acesteia duhovnicești, în zi de mare praznic al Cincizecimii, făcând cu plectrul Duhului să răsune în corzile sale muzica Înțelepciunii. „Căci după ce Fiul Cel Unul-Născut s-a descoperit prin Evanghelie celor ce erau pregătiți prin Lege, acum s-a apropiat de noi hrana desăvârșită a firii noastre, Duhul Cel Sfânt, întru care este viața.” Acesta este înțelesul praznicului de astăzi (Sfântul Grigorie al Nissei).\nSă sărbătorim și noi, cum Îi place Duhului. Să sărbătorim duhovnicește, adunând în suflet comoară din cele statornice și care se păstrează. Și evreii cinsteau, în felul lor, ziua Cincizecimii. Creștinii o cinstesc însă pentru rațiuni mai duhovnicești. Căci astăzi sărbătorim venirea Duhului și împlinirea nădejdii noastre. Cele trupești, ale venirii lui Hristos, se sfârșesc și acum încep lucrările Duhului. El ne face pe noi vestitori cutezători ai sărbătorii, ne sfințește limba și ne dă răsplată pentru propovăduirea Evangheliei. De aceea, să primim îndemnul Sfântului Grigorie Teologul: „Cinstește ziua Duhului!”. Dar a grăi despre cele ale Duhului nu este la îndemâna oricui, ci numai a omului care a primit putere și înțelepciune de la Duhul Însuși. Căci, asemenea vântului, Duhul „suflă unde voiește și peste cel care voiește și în măsura în care voiește”.\nDuhul a fost mereu ziditor al renașterii noastre duhovnicești§ La început, Duhul lucra în puterile îngerești și cerești, de la Care acestea își luau desăvârșirea și strălucirea. Psalmistul exclama: „Cu cuvântul Domnului cerurile s-au întărit și cu duhul gurii Lui toată puterea lor” (Psalmul 32, 6). Duhul le-a înnoit pe cele stricate și le-a păstrat neschimbate pe cele statornice.\nDuhul a participat la crearea omului. Când omul a căzut în păcat, nu l-a părăsit cu totul. A lucrat prin profeți și a călăuzit neamul omenesc în miile de ani de rătăcire prin noaptea păcatului, imprimându-le cunoașterea în partea conducătoare a sufletului lor. Mai apoi, la Întruparea Fiului lui Dumnezeu, venind la repejunile Iordanului, s-a pogorât peste Domnul în chip de porumbel. Și Duhul a rămas în firea Sa omenească, pentru ca să-L dobândim și noi într-Însul.\nVenirea Duhului a fost vestită de profeți: „Vărsa-voi Duhul Meu peste tot trupul” (Ioil 3, 1). Iar Apostolul Petru le-a reamintit aceste cuvinte și multe altele celor prezenți în ziua Pogorârii Lui. Acum Duhul nu a mai fost de față prin lucrare, ci mai limpede, mai desăvârșit, prin substanță. „Căci se cuvenea ca, de vreme ce Fiul a trăit în trup printre noi, și Duhul să se manifeste trupește între noi.” Și în timp ce Hristos s-a înălțat la ceruri, Duhul s-a pogorât la noi, „venind ca Domn”, ca să nu ne lipsească nouă Mângâietorul (Sfântul Grigorie Teologul). Și a clădit din vameși, câștigându-i pentru învățătură, negustori de suflete. Iar pe prigonitorii înfocați i-a dobândit pentru credință.\nToți cei care cugetă la cele de sus primesc împărtășirea Sfântului Duh§ După Înălțarea Domnului, spun Faptele Apostolilor, ucenicii s-au întors de la Muntele Măslinilor la Ierusalim și „s-au suit în încăperea de sus”, unde se adunau de obicei. Căci nici nu este cu putință să se facă cineva părtaș al Duhului Sfânt, „decât dacă va locui în încăperea de sus a vieții de aici”. Și „într-un cuget stăruiau în rugăciune”. Iar în ziua Cincizecimii, la ceasul al treilea, Duhul a împrăștiat prin suflarea aceea puterile spirituale ale răutății din văzduh, iar pe cei adunați acolo i-a umplut de putere dumnezeiască (Sfântul Grigorie Teologul). Pe când „erau toți împreună la un loc” (2, 1) a venit peste ei harul cel de sus, fără de veste. „S-a făcut un vuiet, ca de suflare de vânt”, umplând toată casa unde ei ședeau, și „li s-au arătat, împărțite, limbi ca de foc”, care au stat „pe fiecare dintre ei” (2, 2-3). „Ca de foc” și „ca de suflare”, fiindcă lucrările Duhului nu sunt asemănătoare celor pe care noi le percepem cu simțurile. Mai înainte, la Iordan, Sfântul Ioan Botezătorul a văzut Duhul pogorându-se „ca un porumbel” peste Hristos. În chip de limbi de foc, ca să ne arate că Duhul Sfânt este de aceeași ființă cu Dumnezeu Cuvântul. Fiindcă nimic nu este mai propriu limbii decât cuvântul (Sfântul Ioan Gură de Aur). „În limbi”, pentru înrudirea Duhului cu Cuvântul, și „de foc”, din pricina curățirii, fiindcă cuvântul cunoaște și un foc curățitor sau poate și din pricina substanței Lui, căci Dumnezeu este foc ce luminează și arde și mistuie răutatea (Sfântul Grigorie Teologul).\nLimbile de foc au șezut pe fiecare dintre apostoli. Și „au început să vorbească în alte limbi, precum le dădea lor Duhul a grăi” (2, 3-4). Și chiar dacă limbile de foc erau împărțite, ele „veneau dintr-o rădăcină”, adică din Duhul Sfânt, fiind rod al lucrării Mângâietorului. Fiecare dintre cei prezenți îi auzea pe apostoli „vorbind în limba sa”, „precum le dădea lor Duhul a grăi” (2, 4), adică în dialectul înțeles de fiecare dintre cei prezenți. Și se minunau, limba apostolilor fiind mișcată de puterea Duhului, care lucra prin ei. Aceștia au primit limbile de foc „împărțite”, fiindcă peste ei a venit harul nu în deplinătatea lui, nici necontenit, ci în parte. Numai Fiul lui Dumnezeu întrupat nu a luat Duhul în parte de la Tatăl, ci a avut „întreagă, deplină, dumnezeiasca putere” (Sfântul Grigorie Palama).\nSfântul Duh era întotdeauna, este și va fi§ Duhul este fără început, fără sfârșit, pururi împreună numărat cu Tatăl și cu Fiul. Căci nu se cuvine să fie lipsit Tatăl de Fiul și nici Fiul de Duhul. Toate câte le are Tatăl sunt și ale Fiului, afară de nenaștere și toate câte le are Fiul sunt și ale Duhului, afară de naștere. Duhul era întotdeauna sfințitor, nu sfințit de alții, îndumnezeitor, nu îndumnezeit de alții. Duhul este nevăzut, nemărginit, neschimbat. Este liber și ne face și pe noi liberi. Este de viață făcător, lumină și de lumină dătător, bunătate în Sine și izvor al bunătății. Este Duhul înfierii, al adevărului, al înțelepciunii, al înțelegerii, al cunoașterii (Sfântul Grigorie Teologul).\nVa rămâne mai întâi cu cei vrednici de viața trecătoare, iar mai pe urmă cu cei învredniciți de viața de dincolo, „în cazul că Îl vom păstra întreg prin viața noastră virtuoasă de aici”. Multe sunt lucrările Sale. El i-a făcut pe pescarii de odinioară să fie vestitori cutezători ai Evangheliei. Ne dă și nouă aripi în zborul duhovnicesc și ne încălzește inimile cu flacăra iubirii, făcând din Biserică împărăția lui Dumnezeu pe pământ. Însă Duhul blândeții „se aprinde față de cei care păcătuiesc” (Sfântul Grigorie Teologul).\n„Prin Sfântul Duh tot sufletul viază.” Precum primăvara trimite Dumnezeu pe Duhul Său să reînvie natura, tot la fel trimite Duhul flacăra în suflete, plinind cu darurile Sale lipsurile noastre, sfințindu-ne viața și îndumnezeindu-ne mintea, chemându-ne la libertate, urcându-ne la înfiere și împodobind Biserica Sa (Sfântul Ioan Gură de Aur).\n","date":"8 iunie 2025","img":"/cuvant-duhovnicesc/cinsteste-ziua-duhului/featured.jpg","lang":"ro","langName":"Română","largeImg":"/cuvant-duhovnicesc/cinsteste-ziua-duhului/featured_hu_176a34193083518d.jpg","month":[{"title":"2025-06","url":"/month/2025-06/"}],"permalink":"/cuvant-duhovnicesc/cinsteste-ziua-duhului/","series":[],"smallImg":"/cuvant-duhovnicesc/cinsteste-ziua-duhului/featured_hu_8ee9a3488e5468b.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 8-a După Paști","url":"/tags/duminica-a-8-a-dup%C4%83-pa%C8%99ti/"},{"title":"Pogorârea Sfântului Duh (Cincizecimea Sau Rusaliile)","url":"/tags/pogor%C3%A2rea-sf%C3%A2ntului-duh-cincizecimea-sau-rusaliile/"}],"timestamp":1749340800,"title":"Cinstește ziua Duhului!","year":[{"title":"2025","url":"/year/2025/"}]},{"authors":[{"title":"","url":"/authors/pr--prof--dr--jan-nicolae/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 7-a după Paști (a Sfinților Părinți de la Sinodul I Ecumenic)\n„În vremea aceea Iisus, ridicându-și ochii către cer, a zis: Părinte, a venit ceasul! Preaslăvește pe Fiul Tău, ca și Fiul să Te preaslăvească, precum I-ai dat stăpânire peste tot trupul, ca să dea viață veșnică tuturor acelora pe care Tu i-ai dat Lui. Și aceasta este viața veșnică: să Te cunoască pe Tine, singurul Dumnezeu adevărat, și pe Iisus Hristos, pe Care L-ai trimis. Eu Te-am preaslăvit pe Tine pe pământ; lucrul pe care Mi l-ai dat să-l fac, l-am săvârșit. Și acum, preaslăvește-Mă Tu, Părinte, la Tine Însuți, cu slava pe care am avut-o la Tine mai înainte de a fi lumea. Arătat-am numele Tău oamenilor pe care Mi i-ai dat Mie din lume. Ai Tăi erau și Mie Mi i-ai dat și cuvântul Tău l-au păzit. Acum au cunoscut că toate câte Mi-ai dat sunt de la Tine, căci cuvintele pe care Mi le-ai dat, Eu le-am dat lor, iar ei le-au primit și au cunoscut cu adevărat că de la Tine am ieșit și au crezut că Tu M-ai trimis. Eu pentru aceștia Mă rog; nu pentru lume Mă rog, ci pentru cei pe care Mi i-ai dat, că ei sunt ai Tăi. Și toate ale Mele sunt ale Tale și ale Tale sunt ale Mele și M-am preaslăvit întru ei. Și Eu nu mai sunt în lume, iar ei în lume sunt și Eu vin la Tine. Părinte Sfinte, păzește-i în numele Tău pe cei pe care Mi i-ai dat, ca să fie una, precum suntem Noi. Când eram cu ei în lume, Eu îi păzeam în numele Tău pe cei pe care Mi i-ai dat; și i-am păzit și n-a pierit nici unul dintre ei, decât numai fiul pierzării, ca să se împlinească Scriptura. Iar acum vin la Tine și pe acestea le grăiesc în lume, pentru ca bucuria Mea să o aibă deplină în ei.” (Ioan 17, 1-13)\nCea de-a șaptea duminică din ciclul mistagogic pascal are o dublă semnificație: pregătirea sărbătorii Cincizecimii, constitutivă pentru Biserică, și pomenirea celor 318 Sfinți Părinți participanți la Sinodul Ecumenic de la Niceea (325) ca mărturisitori ai identității paradoxale, divino-umane, a Mântuitorului Iisus Hristos, Dumnezeu adevărat și om adevărat, formulate în Crezul ecumenic al Bisericii. În simetria desăvârșită acestui ciclu de 16 duminici, cu Învierea în centru, lecturând concentric și simultan Păresimile și Penticostarul, Duminica Ortodoxiei devine, în lumina Învierii, Duminica sau sinaxa Sfinților Părinți ai Sinodului I Ecumenic. Practic, tema Ortodoxiei este reluată în cheie pascală în perioada Penticostarului când comemorăm Sinodul I Ecumenic de la Niceea. Dacă Duminica Ortodoxiei era o formă de prăznuire a Schimbării la Față deoarece atunci Hristos Și-a arătat chipul Său: „Lumină din lumină, Dumnezeu adevărat din Dumnezeu adevărat”, atunci Duminica Sinodului I Ecumenic este o formă de participare prin credință dreaptă la moștenirea slavei și la proslăvirea universală. Așadar, dreapta credință este derivată din rugăciunea pentru unitatea Bisericii rostită de Domnul mai înainte de Pătimirile Sale. Duminica Sinodului I Ecumenic este o plinire pascală a Duminicii Ortodoxiei. De la icoana lui Hristos trecem la icoana soborului Sfinților Părinți cu care suntem în comuniune de credință în Liturghia Bisericii și în toate elementele stilului de viață bisericesc.\nRugăciune cu aspect profetic§ Desigur, ne surprinde izbitor, în primul rând, faptul că Evanghelia zilei nu are un cuprins narativ ușor decupabil în fragmente semnificative, ci conține cuvântarea și rugăciunea arzătoare a Domnului pentru unitatea Bisericii, rugăciune cu aspect profetic care anticipează rodirea de ucenici în toate timpurile și locurile, prin propovăduirea Sfinților Apostoli și a Sfinților Părinți și protejarea acestora în lume și istorie de ispitele dezbinării semănate de cel potrivnic, adversarul primordial al umanității. Rugăciunea din Ghetsimani, pomenită integral în Joia Mare în prima pericopă de la Denia celor 12 Evanghelii și parțial în Duminica a 7-a după Paști, numită rugăciunea cea mai presus de fire sau rugăciunea arhierească, nu este altceva decât mărturisirea Fiului în fața Tatălui, avându-i drept martori pe ucenici, la capătul pământesc al misiunii Sale atunci când încredințează Biserica grijii protectoare a Tatălui, comunitatea de credință agonisită prin propovăduirea Evangheliei Împărăției (Mt. 26, 36-46; In 17).\nDacă în Sfânta zi a Joii celei Mari dumnezeieștii Părinți ai Bisericii ne-au predat să prăznuim sfânta spălare a picioarelor (smerenia), Cina cea de Taină (predarea înfricoșatelor Taine/Euharistia), rugăciunea cea mai presus de fire (rugăciunea cea cu sudori de sânge) și vânzarea Domnului (trădarea), Duminica dintre Înălțare și Cincizecime readuce în prim-plan aspectul profetic al rugăciunii Domnului din Ghetsimani, unitatea Bisericii. Tot ce s-a petrecut la rugăciune în grădina Ghetsimani a fost mai presus de fire. Rugăciunea cutremurătoare din grădina teascului de măsline mai înainte ca El să fie părăsit și trădat, condamnat la moartea pe Cruce, zdrobit apoi ca un ciorchine în teasc, este parte a luptei Sale între viață și moarte, în ultimele ceasuri. Agonia Lui este convertită în agonisire, căci Hristos devine, prin Patimile și Învierea Sa, Agonisitorul Bisericii. Sinaxarul Deniei Joii Mari cuprinde câteva stihuri la rugăciunea cea mai presus de fire: „Tu te rogi Hristoase, Dumnezeul meu,/ Picături de sânge-s pe-ntreg chipul Tău!/ Pari că Tu asculți de-a morții învoieli,/ Dar pui toate acestea pe dușman roșeli!”. Sudorile de sânge ale rugăciunii arvunesc biruința sângelui Crucii. Ruga care împurpurează chipul și trupul Domnului cu picuri de sânge redă tensiunea și intensitatea maximă a dăruirii Domnului în lucrarea Sa pământească. Un minunat artist contemporan, Silviu Oravitzan, ilustrează măiastru această legătură între rugăciune și sânge, în lucrările sale din ciclul plastic „Cămașa lui Hristos”. Artistul geometrizează taina acestei sângerări: cămașa este un țesut de lumină, o țesere a luminii în cruce și în fiecare pătrat cruciform câte-un strop de sânge, un fel de iscălitură de sânge pe lumină. Domnul Iisus Hristos se roagă în grădina Ghetsimani cu sudori de sânge, iar Duhul Sfânt se roagă înlăuntrul nostru cu suspine negrăite pentru călăuzirea și desăvârșirea noastră. Sfântul Sofronie avea în vedere această rugăciune ipostatică ce cuprinde întreaga creație, pentru întregul Adam și care are ca model rugăciunea maximă a Domnului din Ghetsimani. Întoarcerea la Tatăl este precedată de această rugăciune vibrantă, un epilog ardent al lucrării Sale de mântuire la ceasul proslăvirii, rugăciune care este totodată cuvânt de despărțire, cuvânt de rămas bun.\nAstfel s-a rânduit în calendarul Bisericii această simetrie simbolică minunată între dreapta slăvire a lui Dumnezeu (Ortodoxie) și proslăvirea Domnului, Înălțarea Sa la cer, trecerea sa mirabilă printre cetele îngerești, întronizarea Sa pe tronul slavei de-a dreapta Tatălui încununată în cele din urmă cu revărsarea Duhului Sfânt și constituirea Bisericii.\nUniversalitatea și deplinătatea Bisericii§ Biserica este, precum rostim împreună solemn, Una, Sfântă, Sobornicească și Apostolică. Termenul sobornicesc desemnează universalitatea și deplinătatea Bisericii, dar și temelia sa sinodală, faptul că Biserica Una Sancta a primului mileniu creștin este Biserica celor șapte sinoade ecumenice. Sinodul I Ecumenic a mărturisit prin corul armonios al celor 318 Sfinți Părinți teofori din Răsărit și Apus că Iisus Hristos nu este o făptură, nu este un om îndumnezeit, după cum susținea eronat Arie din Alexandria, cel excomunicat ca eretic, ci este Fiul lui Dumnezeu, Dumnezeu adevărat din Dumnezeu adevărat, Care S-a făcut Om pentru noi oamenii și pentru a noastră mântuire S-a pogorât din ceruri și S-a întrupat de la Duhul Sfânt și din Fecioara Maria și S-a făcut Om. Fiul lui Dumnezeu a devenit astfel, prin nașterea feciorelnică, și Fiu al Omului.\nDuminica Sfinților Părinți de la Niceea I este, în același timp, o pregătire pentru sărbătoarea Cincizecimii. Mărturisirea dumnezeirii Mântuitorului Iisus Hristos, așa cum apare ea evocată în rugăciunea arhierească, îl identifică pe Cel Care S-a înălțat la cer cu Cel Care S-a pogorât din cer: a coborât din ceruri Fiul lui Dumnezeu Cel nevăzut și S-a înălțat la ceruri Fiul lui Dumnezeu Cel văzut prin umanitatea Sa, văzut în trupul Său omenesc; a coborât pe pământ Dumnezeu Fiul, pentru a deveni și Fiul Omului, și S-a înălțat la ceruri Dumnezeu-Omul. Pogorârea Sfântului Duh peste Sfinții Apostoli, trimis de către Dumnezeu Tatăl la rugămintea Fiului Său, Cel înălțat la cer, are puterea să reunească împreună, precum un moment anti-Babel, persoane și neamuri diverse, din locuri diferite, unite prin credința în Domnul Iisus Hristos. Biserica este Cincizecimea permanentă a diversității reconciliate. Așadar, Înălțarea Domnului Iisus Hristos întru slavă este o pregătire pentru Pogorârea Sfântului Duh întru smerenie. Mântuitorul Iisus Hristos rămâne cu noi și în noi, după cum a făgăduit, tocmai prin lucrarea Sfântului Duh în Biserică până la sfârșitul veacurilor (Mt. 28, 20). Mântuitorul este prezent duhovnicește în Biserica Sa, însoțindu-i și ajutându-i pe Sfinții Apostoli, după cum am văzut în cartea Faptele Apostolilor în toată perioada pascală și apoi pe toți cei care au crezut în El prin propovăduirea lor, fiind mandatați de El Însuși: „Mergând, învățați toate neamurile, botezându-le în numele Tatălui și al Fiului și al Sfântului Duh, învățându-le să păzească toate câte v-am poruncit vouă” (Mt. 28, 19-20).\nBiserica Lui se va dezvolta de-a lungul istoriei§ Evanghelia de astăzi ni-l prezintă pe Hristos rugându-se în chip profetic pentru unitatea Bisericii Sale. El a făcut aceasta înainte de Pătimirile Sale, de Moartea Sa, de Învierea și de Înălțarea Sa la ceruri, pentru ca Dumnezeu Tatăl să-i păzească, după ce El va pleca din lume și se va întoarce în ceruri. Rugăciunea arhierească a Domnului Iisus Hristos anticipează profetic Biserica Lui care se va dezvolta de-a lungul istoriei și pe tot cuprinsul lumii, răspândindu-se în toate neamurile și peste toate veacurile. Mântuitorul S-a rugat pentru unitatea Bisericii, pentru unitatea și comuniunea de credință, ca toți cei care cred în El să fie una, după modelul comuniunii dintre Tatăl și Fiul, adică dăruire reciprocă de iubire și de sfințenie. Unitatea Bisericii solicită de la noi rugăciune arzătoare pentru păstrarea Ortodoxiei și a ortopraxiei, pentru a depăși tentația dezbinării semănată de diavol, pentru a rămâne în comuniune deplină cu toți cei care cinstesc Treimea cea deoființă și nedespărțită, Izvorul vieții și al iubirii veșnice. Rugăciunea este nu doar o artă a dialogului divino-uman infinit, ci și o pătimire mucenicească pentru Biserică. În cazul Mântuitorului, rugăciunea arhierească precede și anticipează profetic lucrarea sa arhierească descrisă în Epistola către Evrei, manualul de tipologie al Scripturii.\nMântuitorul Iisus Hristos integrează grija Sa pentru unitatea Bisericii nu într-o parabolă sau într-un discurs oarecare, ci într-o rugăciune încordată către Tatăl și cumva, în această rugăciune, este taina creșterii Bisericii prin misiunea Sfinților Apostoli și a urmașilor lor în lumea dezbinată de păcat. El încredințează Tatălui grija și paza ocrotitoare a ucenicilor Săi, știind că Tatăl ascultă pe Fiul și că Fiul este Păstorul cel bun, care i-a păzit până la apogeul lucrării Sale mântuitoare: „I-am păzit și le-am făcut lor cunoscut numele Tău. Și n-a pierit nici unul dintre ei, decât fiul pierzării” (Ioan 17, 6; 12), anume Iuda Iscarioteanul. Deci Iuda, fiul pierzării, s-a despărțit de Hristos și de comuniunea ucenicilor, nu din cauza respingerii de către Hristos, ci pentru că a căzut din această comuniune prin căderea în patima iubirii de arginți care l-a orbit și l-a făcut să-l trădeze pe Domnul slavei.\nModel desăvârșit pentru răspunderea păstorilor§ Rugăciunea arhierească se prezintă un model desăvârșit pentru răspunderea păstorilor duhovnicești de păstoriții lor. Asemenea Marelui Arhiereu, arhiereii rostesc și ei la Dumneziasca Liturghie o rugăciune cutremurătoare crescută din rugăciunea arhierească: Doamne, Doamne, caută din cer și vezi și cercetează via aceasta pe care a sădit-o dreapta Ta și o desăvârșește pe ea! Via aceasta care a cuprins întreg pământul este Biserica Universală. Păstorii și vierii Bisericii sunt tocmai Sfinții Părinți pomeniți astăzi împreună cu toți ceilalți rodiți prin misiunea lor, care au avut datoria de a păzi dreapta credință în pofida ereziilor, a sectelor, a dezbinărilor și a schismelor. Pentru a pune capăt rătăcirii de la dreapta credință, prin erezia lui Arie care tăgăduia dumnezeirea Fiului, afirmând că Dumnezeu adevărat este numai Tatăl, Sinodul I Ecumenic, prin glasul celor 318 Sfinți Părinți, a mărturisit că Iisus Hristos este „Dumnezeu adevărat din Dumnezeu adevărat, născut din Tatăl mai înainte de toți vecii, născut, iar nu făcut”. Învățătura de credință a Sfinților Părinți de la Niceea se concentrează în termenul „deoființă”, prin care se mărturisește limpede că Fiul este de aceeași ființă cu Tatăl, că este Dumnezeu adevărat din Dumnezeu adevărat. Cu alte cuvinte, Hristos este Dumnezeu Cel veșnic, Care S-a înomenit, întrupându-Se „pentru noi oamenii și pentru a noastră mântuire”. Mărturisind dumnezeirea Lui, suntem în comuniune cu El, așa cum ne încredințează Sfinții Părinți de la Niceea în Simbolul de credință, Crezul ortodox al Bisericii pe care și noi îl rostim la Botez și la fiecare Liturghie. Suntem chemați să mărturisim împreună cu Sfinții Părinți dumnezeirea lui Hristos și astfel să rămânem în comuniune cu Hristos Cel Răstignit, Înviat și Înălțat la ceruri, Întronizat și Proslăvit de-a dreapta Tatălui. Viața în Hristos și în Biserică presupune o comuniune neîncetată prin dreapta credință, prin rugăciune, prin Sfintele Taine (Euharistie) și prin rodirea lor în faptele credinței și în virtuți, căci Hristos fiind Dumnezeu veșnic poate să dăruiască oamenilor viață veșnică: „I-ai dat stăpânire peste toată făptura, ca să dea viață veșnică tuturor acelora pe care Tu i-ai dat Lui” (Ioan 17, 2). Moștenirea sfântă predată de Domnul Iisus Hristos ucenicilor Săi cuprinde cuvintele vieții, numele lui Dumnezeu și slava Sa. Prin acestea Mântuitorul este mărturisit Domn al vieții celei veșnice, cel Ce este, Adonai, Cel din care strălucește slava dumnezeirii, așa cum se vede în icoanele Bisericii.\nLupta pentru păstrarea dreptei credințe§ Sfântul Atanasie cel Mare al Alexandriei, luptător pentru Ortodoxie, mărturisea că dacă Hristos nu este Dumnezeu, atunci El nu poate îndumnezei pe om. Iar dacă Hristos este un simplu om și nu este Dumnezeu veșnic, atunci El nu poate dărui oamenilor viața cea veșnică. Sfinții Părinți ai Bisericii întruchipează lupta pentru păstrarea dreptei credințe celei mântuitoare prin care se dobândește viața cea veșnică.\nSinodul I Ecumenic a fost convocat și dorit de Sf. Constantin cel Mare, de curând prăznuit, cel pe care Biserica îl socotește ca pe un nou Pavel care duce Evanghelia la neamuri, prin încetarea persecuțiilor și încreștinarea treptată a Imperiului Roman. Contemplând icoana soborului întâi de la Niceea, alături de împărat vedem chipurile Sfinților Părinți răsăriteni și apuseni, Atanasie cel Mare, Hosius de Cordoba, Spiridon al Trimitundei și Nicolae al Mirelor Lichiei, ale multor altora care au purtat pe trupurile lor urmele martiriului și ale confruntărilor pentru credință.\nCrezul sau Simbolul de credință reprezintă răspunsul Bisericii la Evanghelia Domnului Iisus Hristos, definiția credinței Bisericii, chintesența Tradiției, sinteza Ortodoxiei, după cum se mărturisește rezumativ în imnografia acestei duminici: „Pomenirea cea din fiecare an a purtătorilor de Dumnezeu (teoforilor) Părinți, adunați din toată lumea în strălucita cetate a Niceii, adunarea drept-credincioșilor bine cinstitori, cu credință astăzi să o prăznuim. Căci aceștia au nimicit cu bună gândire învățătura cea nelegiuită a ticălosului Arie și l-au alungat sobornicește din Biserica a toată lumea; și au învățat pe toți să mărturisească lămurit că Fiul lui Dumnezeu este deoființă (homousios) cu Tatăl, împreună veșnic și mai înainte de veci, lăsând în scris aceasta, cu grijă și cu evlavie, în Simbolul credinței. Pentru aceasta și noi, următori dumnezeieștilor lor învățături, crezând cu tărie, ne închinăm Tatălui și Fiului și Duhului Sfânt, Treimii celei deoființă, întru o Dumnezeire” (Vecernia, Slava Stihoavnei).\nSuntem următori fervenți ai credinței ortodoxe și închinători ai Treimii și aceasta aduce cu sine datoria de a da mai departe credința, de a o cultiva, de a o explica catehetic, de a o asuma ca program concret de viață, căci Crezul descrie sensul vieții în Hristos și în Biserică. Atunci când am ajuns într-un pelerinaj la Niceea am dorit să fac o fotografie cu baptisteriul bisericii de acolo în amintirea Botezului personal și al Crezului rostit solemn de grupul nostru de pelerini, Părintele Arhiepiscop Andrei și profesorii de la Facultatea de Teologie din Alba Iulia. Desigur, tezaurul catehumenal ne amintește că Simbolul credinței este chintesența Tradiției, că aceasta nu este deloc ceva abstract, ci o serie de momente liturgice în care primim în chip lămurit această comoară: predarea Crezului către catehumeni (traditio symboli), explicarea catehetică a Crezului (explanatio symboli) și rostirea solemnă a Crezului în fața comunității ca act solemn de asumare personală (redditio symboli). Catehumenatul patristic ne aduce aminte că Biserica este o școală a învățării și asimilării credinței pentru toți credincioșii, nu doar pentru cei care vor deveni clerici. De asemenea, ne amintim cu drag de cei care au rostit Crezul la Botezul nostru și înțelegem emoția copleșitoare a unora care sunt cuprinși de măreția momentului, până la lacrimi. În Crez aflăm sensul vieții, rostul vieții, faptul că nu suntem orfani, ci îl avem pe Dumnezeu de Tată și Biserica de mamă. Tatăl poartă grija fiilor săi după har, iar mama îi naște, îi crește și-i hrănește euharistic. O astfel de abordare a Simbolului de credință, devenit crez personal-comunitar (Credeu), ne ajută pe toți să nu ne lăsăm amăgiți astăzi de ispita dezbinării și fragmentării, de profeți mincinoși și confuzi, de mimarea retorică a limbajului credinței, de mesianisme politice, economice sau culturale, de antihriști care oferă pâine și circ, bani (mamona) și divertisment. Ardoarea rugăciunii arhierești, reverberată astăzi, este pecete pe inima noastră. Cel care S-a înălțat la cer întru slavă este Același cu Cel care S-a pogorât din cer în chip smerit, iar rugăciunea lui arzătoare mai presus de fire ține în unitate Biserica Sa prin care suntem urcați și noi în cer, în locașurile Împărăției slavei Sale.\n","date":"1 iunie 2025","img":"/cuvant-duhovnicesc/rugaciunea-arhiereasca-si-mai-presus-de-fire-oglindita-in-crezul-bisericii/featured.jpg","lang":"ro","langName":"Română","largeImg":"/cuvant-duhovnicesc/rugaciunea-arhiereasca-si-mai-presus-de-fire-oglindita-in-crezul-bisericii/featured_hu_c8386d83bcee334e.jpg","month":[{"title":"2025-06","url":"/month/2025-06/"}],"permalink":"/cuvant-duhovnicesc/rugaciunea-arhiereasca-si-mai-presus-de-fire-oglindita-in-crezul-bisericii/","series":[],"smallImg":"/cuvant-duhovnicesc/rugaciunea-arhiereasca-si-mai-presus-de-fire-oglindita-in-crezul-bisericii/featured_hu_c8b279931a5f6f02.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 7-a După Paști","url":"/tags/duminica-a-7-a-dup%C4%83-pa%C8%99ti/"},{"title":"Duminica Sfinților Părinți De La Sinodul I Ecumenic","url":"/tags/duminica-sfin%C8%9Bilor-p%C4%83rin%C8%9Bi-de-la-sinodul-i-ecumenic/"}],"timestamp":1748736000,"title":"Rugăciunea arhierească și mai presus de fire oglindită în Crezul Bisericii","year":[{"title":"2025","url":"/year/2025/"}]},{"authors":[{"title":"","url":"/authors/pr--prof--dr--emil-jurcan/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 6-a după Paști (Vindecarea orbului din naștere)\n„În vremea aceea, trecând Iisus, a văzut pe un om orb din naștere. Și ucenicii Lui L-au întrebat, zicând: Învățătorule, cine a păcătuit, acesta sau părinții lui, de s-a născut orb? Iisus a răspuns: Nici acesta n-a păcătuit, nici părinții lui, ci ca să se arate în el lucrările lui Dumnezeu. Trebuie să fac, până este ziuă, lucrările Celui Care M-a trimis pe Mine; căci vine noaptea, când nimeni nu poate să lucreze. Atât cât sunt în lume, Eu sunt Lumina lumii. Acestea zicând, a scuipat jos și a făcut tină din scuipat și a uns cu tină ochii orbului. Apoi i-a zis: Mergi de te spală în scăldătoarea Siloamului, care se tâlcuiește: trimis. Deci s-a dus și s-a spălat și a venit văzând. Iar vecinii și cei care-l văzuseră mai înainte că era orb ziceau: Nu este acesta cel ce ședea și cerșea? Unii ziceau: El este. Alții ziceau: Nu este el, ci seamănă cu el. Dar acela zicea: Eu sunt. Deci îi ziceau: Cum ți s-au deschis ochii? Acela a răspuns: Omul care se numește Iisus a făcut tină, a uns ochii mei și mi-a zis: Mergi la scăldătoarea Siloamului și te spală. Deci, ducându-mă și spălându-mă, am văzut. Zis-au lui: Unde este Acela? Și el a zis: Nu știu. L-au dus la farisei pe cel ce fusese oarecând orb. Și era sâmbătă în ziua în care Iisus a făcut tină și i-a deschis ochii. Deci, iarăși îl întrebau și fariseii cum a văzut. Iar el le-a zis: Tină a pus pe ochii mei și m-am spălat și văd. Însă unii dintre farisei ziceau: Acest om nu este de la Dumnezeu, fiindcă nu ține sâmbăta. Iar alții ziceau: Cum poate un om păcătos să facă asemenea minuni? Și era dezbinare între ei. Au zis, deci, orbului iarăși: Dar tu ce zici despre El, că ți-a deschis ochii? Iar el a zis că Proroc este. Dar iudeii n-au crezut despre el că era orb și a văzut, până ce n-au chemat pe părinții celui ce vedea. Și i-au întrebat, zicând: Acesta este fiul vostru, despre care ziceți că s-a născut orb? Deci cum vede el acum? Au răspuns, însă, părinții lui și au zis: Știm că acesta este fiul nostru și că s-a născut orb; dar cum vede el acum, noi nu știm; sau cine i-a deschis ochii lui, noi nu știm. Întrebați-l pe el; este în vârstă; va vorbi singur despre sine. Acestea le-au spus părinții lui pentru că se temeau de iudei. Căci iudeii puseseră acum la cale ca, dacă cineva va mărturisi că El este Hristos, să fie dat afară din sinagogă. De aceea au zis părinții lui: Este în vârstă; întrebați-l pe el. Deci au chemat a doua oară pe omul care fusese orb și i-au zis: Dă slavă lui Dumnezeu. Noi știm că Omul acesta este păcătos. A răspuns deci acela: Dacă este păcătos, nu știu. Un lucru știu că, fiind orb, acum văd. Deci i-au zis: Ce ți-a făcut? Cum ți-a deschis ochii? Le-a răspuns: V-am spus acum și n-ați auzit? De ce voiți să auziți iarăși? Nu cumva voiți și voi să vă faceți ucenici ai Lui? Și l-au ocărât și i-au zis: Tu ești ucenic al Aceluia, iar noi suntem ucenici ai lui Moise. Noi știm că Dumnezeu a vorbit cu Moise, dar pe Acesta nu-L știm de unde este. A răspuns omul și le-a zis: Tocmai în aceasta stă minunea: că voi nu știți de unde este, iar El mi-a deschis ochii. Și noi știm că Dumnezeu nu-i ascultă pe păcătoși; dar, dacă este cineva cinstitor de Dumnezeu și face voia Lui, pe acesta îl ascultă. Din veac nu s-a auzit să fi deschis cineva ochii unui orb din naștere. Dacă n-ar fi Acesta de la Dumnezeu, n-ar putea să facă nimic. Au răspuns și i-au zis: În păcate te-ai născut tot și tu ne înveți pe noi? Și l-au dat afară. A auzit Iisus că l-au dat afară și, găsindu-l, l-a întrebat: Crezi tu în Fiul lui Dumnezeu? El a răspuns și a zis: Dar cine este, Doamne, ca să cred în El? Și a zis Iisus: L-ai și văzut! Cel ce vorbește cu tine, Acela este. Iar el a grăit: Cred, Doamne! Și s-a închinat Lui.” (Ioan 9, 1-38)\nO duminică atât de actuală, pe cât de profundă, în care Dumnezeu îl caută pe om prin toate drumurile Iudeii. Este tema orbului din naștere vindecat prin trimiterea la scăldătoarea Siloamului. Dacă privim în profunzime, întâlnim mai multe categorii de evrei în Ierusalimul de atunci. Putem vorbi despre categoria oamenilor săraci, dar buni la suflet, oameni care Îl așteptau pe Mesia în sinceritatea lor, care își aruncau hainele ca să calce pe ele asinul ce Îl purta pe Hristos. Copiii lor strigau Osana, copii crescuți în cumințenia unor familii, în care rugăciunea era cu adevărat vorbire cu Dumnezeu și trăire a tainei divine.\nEra apoi categoria celor care Îl contestau pe Iisus ca fiind Mesia, considerându-L doar un magician sau un vraci ambulant, care știa să vorbească frumos din Scriptura Vechiului Testament și avea tot felul de practici taumaturgice. Ei se considerau învățații poporului, cei care cunoșteau Sfânta Scriptură și o interpretau așa cum considerau ei. Erau ascultați de popor, dar mai ales temuți de el, căci aveau puterea de a scoate afară din sinagogă. A fi scos din sinagogă, adică a fi șters din catalogul Minian, care îți dădea dreptul de a fi evreu cu toate beneficiile și obligațiile comunității, însemna a nu mai face parte din popor și erai privit ca un goim, un străin, cu care nu ai ce să vorbești și nici voie să te apropii. Societatea iudaică te privea ca pe un mort, cu care nu se mai poate avea nici un contact. Oamenii se temeau de acest lucru și, ca atare, deveneau obedienți în fața acestor lideri, de care se temeau. Așa pot fi înțeleși părinții celui orb din naștere, care se temeau să spună ceva despre fiul lor.\nEvident că lângă acești oameni influenți și puternici se afla gloata de obedienți, de oameni supuși și servili, care făceau orice li se spunea „de sus”, de la liderii lor spirituali. Pe aceștia îi găsim dis- de-dimineață în curtea lui Caiafa, strigând la cererea liderilor „nu avem alt împărat decât numai pe Cezarul!”, deși le stătea în gât o astfel de afirmație, de vreme ce ei nu recunoșteau supremația Romei asupra țării lor. Tot corul celor care stăteau în jurul lui Hristos și îl batjocoreau pe drumul crucii și la locul răstignirii era format din ei. Și astăzi găsim această categorie de oameni fără coloană dreaptă, care se manifestă „așa cum vrea șeful”.\nOameni care trăiau momentele în taina lor§ Apoi exista categoria oamenilor care trăiau toate aceste momente, în taina lor. Nu făceau zgomot, doar plângeau în sufletul lor. Erau ucenicii și femeile minunate, care nu au plecat niciodată de lângă Hristos. Totdeauna femeile au fost mai puternice în istorie decât bărbații, dar mai puțin zgomotoase în zăngănit de arme. Din partea lor, spre cer a urcat mai multă rugăciune decât din partea bărbaților și Dumnezeu și-a îndreptat spre pământ mila lui la cererea lor. Preoția lor nu este sacramentală, ci mariologică, după modelul Maicii Domnului, iar intensitatea rugăciunilor lor a adus har ca într-o Liturghie de după Liturghie. Pe ele le vedem tăcând în rugăciune și rugându-se în tăcere, dar cu toată forța iubirii lor sincere.\nLa templu găsim categoria oamenilor care își doreau o afacere bună, vânzând animale sau schimbând bani, indiferenți față de sacralitatea locului și de tăcerea ce se cuvenea acestui spațiu. Erau zgomotoși, nu rugători. Apoi exista tot acolo categoria celor care făceau comentarii și aveau discuții, în a doua curte a templului, cea a evreilor. Nici ei nu se rugau, ci, așa cum spune Sfântul Apostol Pavel, se certau pe cuvinte. Erau comentarii pentru a te evidenția și a arăta cât de bine poți despica firul în patru. O exegeză de dragul exegezei. De multe ori am senzația că și astăzi facem același lucru. Comentăm, dar nu citim Sfânta Scriptură și mai ales nu îi trăim taina. Prea puțin și prea sec. În fine, era și categoria celor care se rugau în tăcere, care cântau psalmi, care își puneau ultimii bănuți în cutia milei, care așteptau pe Mesia acolo pe treptele templului. Nu erau mulți, dar erau foarte profunzi. Nu îi interesa nici prețul animalelor de jertfă, nici schimbarea de bani, nici comentariile gălăgioase ale textelor biblice în interminabile discuții fără rost. Ei aveau taina, aveau lacrima, aveau rugăciunea. Și astăzi avem o mică, foarte mică categorie de oameni care nu doresc nici spectacolul religios, nici să facă poze, nici să fie primii pe scaune sau în față, pentru a fi văzuți. Ei nu numără slujitorii, nici nu bagă în seamă culorile veșmintelor sfințite și nici nu privesc Liturghia ca pe un spectacol muzical. Ei își trăiesc taina întâlnirii cu Dumnezeu. Este acea sumă de oameni prin care Liturghia devine Liturghie, și nu spectacol religios. Pentru ei rugăciunea nu este decât șoaptă către Dumnezeu. Prin ei Liturghia se trăiește și nu se asistă sau se fotografiază.\nOamenii care își tăceau durerea§ Printre oamenii Ierusalimului de atunci și ai Țării Sfinte mai erau și cei care își tăceau durerea, rugăciunea și gândurile. Unul dintre ei este orbul din naștere. Dumnezeu îl simte și îl vede înainte ca acesta să își dea seama că Iisus trece pe lângă el. Dumnezeu te caută chiar și când tu nu știi asta. Trece de atâtea ori pe lângă tine și nu Îl bagi în seamă. Ce sensuri profunde: Dumnezeu te caută, chiar și atunci când tu ești orbit de lucrurile acestei lumi. Stă la ușă și bate, nu pleacă, poate Îi vei auzi bătaia și Îi vei deschide. Dar este o zicală românească: Mai mare orb decât cel care nu vrea să vadă nu există. Din păcate, lumea nu este oarbă, ci se orbește singură prin aplecarea spre materie, spre luciul efemerului, spre imanentul devenit locul falsului rai. Și știm bine că nu este așa, că oamenii trec în veșnicie, rând pe rând.\nOrbul își căuta lumina, iar Lumina îl căuta pe el tocmai pentru a le arăta celor care credeau că văd cât de mare este orbirea lor în lumea materiei. Întâlnirea lui cu Hristos ne arată nu doar minunea vindecării orbului, ci și teologia din trăirea lui, căci în momentul în care se întâlnește cu fariseii, care îl anchetau de unde a primit el vederea, el le răspunde conform unei trăiri autentice: „Tocmai aici stă minunea că voi nu știți de unde este și El totuși mi-a deschis mie vederea. Dumnezeu nu îi ascultă pe păcătoși, iar dacă este cineva care face voia Lui pe acela îl ascultă”. Este teologia omului simplu, care Îl simte pe Dumnezeu nu în formule dogmatice, ci în taina și tăcerea rugăciunii. Omul cu inima curată îl vede pe Dumnezeu în creație în fiecare zi.\nOmul veșniciei își trăiește fericirea în fiecare zi§ Marea misiune a Bisericii este aceea de a ridica această ceață de pe ochii umanității, oferindu-i forma fericirii care se desăvârșește în veșnicie. Omul veșniciei își trăiește fericirea în fiecare zi pentru că fiecare zi este de fapt o pregustare a veșniciei, alături de Dumnezeu. Iar fericirea o primește de la orice lucru sau creație pe care o vede și o admiră. Orbirea umanității din punct de vedere spiritual și transcendent este marea criză în care umanitatea a intrat. Cu siguranță că permanent a fost această ispită asupra oamenilor în derularea istoriei, dar parcă niciodată ca acum. Ne trăim din păcate o imanență pe care o înveșnicim în autoînșelarea sau amăgirea noastră. Pământul și viața de aici nu înseamnă veșnicia noastră, ci drumul spre ea. Viața noastră este de fapt drumul spre adevărata viață pentru care am fost creați. Pământul și viața de aici sunt de fapt revelația prin care Îl întâlnim pe Dumnezeu în creație. Este teologia noastră de fiecare zi. Dacă am descoperi chipul divin din oameni și nu materia și efemeritatea ei, atunci am găsi acel frumos care nu îmbătrânește, pentru că este icoana dumnezeiască din creația pusă în fiecare dintre noi. Suntem deci icoane, în drumul spre asemănare și spre îndumnezeire. Suntem chipuri în mersul nostru spre Chipul Creatorului, într-un dialog al iubirii veșnice. Viața noastră de aici este picătura de revelație pe care o descoperim, propria noastră teologie pe care o însușim din ceea ce vedem până când vom ajunge la viața veșnică, adică „să te cunoaștem pe Tine, singurul Dumnezeu cel adevărat”. Cunoașterea înseamnă iubire, iar iubirea reprezintă forma de dialog haric.\nCând această iubire nu mai există, când este doar un interes material și senzual, când nu ne mai vedem chipuri divine, ci doar entități competitive pe orizontala materiei, atunci orice formă de rău poate să se dezvolte. Trăim astăzi războaie, competiții de tip „Top oameni bogați”, concurențele nimicului, pentru că ne-am acoperit icoana din noi cu zoaia materiei efemere. În biserică, atunci când preotul tămâiază icoanele de pe iconostas, se întoarce apoi și îi tămâiază și pe oameni. De ce? Pentru că sunt icoane și ei, adică poartă în ei icoana Creatorului, chipuri divine. Dacă ne-am vedea ca pe niște icoane, am ști să ne privim cu evlavia credinței, cu respectul sfânt prin care de fapt Îl cinstim pe Dumnezeu prin fiecare om pe care îl întâlnim. Ne-am bucura că nu mai suntem orbi într-o lume oarbă, ci vedem dincolo de vedere, dincolo de materie și de ceea ce sclipește ochilor.\nHristos i-a spus orbului: „Vezi, să nu mai păcătuiești ca să nu ți se întâmple și mai rău”! De fapt, aceste cuvinte sunt pentru noi, însă ar suna așa: „Nu încercați să Mă amăgiți pe mai departe cu credința falsă, căci o simt. Simt că vă plac doar festivismul și spectacolul, dar Eu, Dumnezeu, sunt dincolo de acestea. Eu sunt lacrima din rugăciune, taina și tăcerea în har. Pe Mine Mă descoperiți în ceea ce am creat și v-am lăsat să descoperiți, în teologia fiecărei zile, care apoi se împlinește în teologia Liturghiei, unde Mă vedeți cu ochii sufletului. Stau la ușa fiecărui suflet și bat. M-aș bucura să îmi simțiți bătăile din ușă și să Mă chemați înăuntru ca să fiu cu voi și aici și în veșnicie”. Eu cred că așa gândește și ne vorbește Dumnezeu, doar că ne trebuie acea simțire autentică, acel auz care se închide înspre lume și se deschide spre eternitate.\n","date":"25 mai 2025","img":"/cuvant-duhovnicesc/orbul-din-nastere-da-lectii-de-vedere-duhovniceasca-celor-orbi-spiritual/featured.jpg","lang":"ro","langName":"Română","largeImg":"/cuvant-duhovnicesc/orbul-din-nastere-da-lectii-de-vedere-duhovniceasca-celor-orbi-spiritual/featured_hu_d50d09e28f3f4984.jpg","month":[{"title":"2025-05","url":"/month/2025-05/"}],"permalink":"/cuvant-duhovnicesc/orbul-din-nastere-da-lectii-de-vedere-duhovniceasca-celor-orbi-spiritual/","series":[],"smallImg":"/cuvant-duhovnicesc/orbul-din-nastere-da-lectii-de-vedere-duhovniceasca-celor-orbi-spiritual/featured_hu_88dbedfc3664a2a3.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 6-a După Paști","url":"/tags/duminica-a-6-a-dup%C4%83-pa%C8%99ti/"},{"title":"Vindecarea Orbului Din Naștere","url":"/tags/vindecarea-orbului-din-na%C8%99tere/"}],"timestamp":1748131200,"title":"Orbul din naștere dă lecții de vedere duhovnicească celor orbi spiritual","year":[{"title":"2025","url":"/year/2025/"}]},{"authors":[{"title":"","url":"/authors/protos--antim-baru/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 5-a după Paști (a Samarinencei)\n„În vremea aceea a venit Iisus la o cetate a Samariei, numită Sihar, aproape de locul pe care Iacov l-a dat lui Iosif, fiul său. Și era acolo fântâna lui Iacov. Iar Iisus, fiind ostenit de călătorie, S-a așezat lângă fântână și era ca la al șaselea ceas. Atunci a venit o femeie din Samaria să scoată apă. Iisus i-a zis: Dă-Mi să beau!, fiindcă ucenicii Lui se duseseră în cetate ca să cumpere de mâncare. Femeia samarineancă I-a zis: Cum Tu, care ești iudeu, ceri să bei apă de la mine, care sunt femeie samarineancă? Pentru că iudeii nu au amestec cu samarinenii. Iisus a răspuns și i-a zis: Dacă ai fi știut darul lui Dumnezeu și Cine este Cel ce-ți zice: Dă-Mi să beau, tu ai fi cerut de la El și ți-ar fi dat apă vie. Femeia I-a zis: Doamne, nici găleată nu ai și fântâna e adâncă; de unde, dar, ai apa cea vie? Nu cumva ești Tu mai mare decât părintele nostru Iacov, care ne-a dat această fântână și au băut din ea el însuși și fiii lui și turmele lui? Iisus a răspuns și i-a zis: Oricine bea din apa aceasta va înseta iarăși, dar cel ce va bea din apa pe care i-o voi da Eu, în veac nu va mai înseta, căci apa pe care i-o voi da Eu se va face în el izvor de apă curgătoare, spre viață veșnică. Femeia a zis către El: Doamne, dă-mi această apă, ca să nu mai însetez, nici să mai vin aici să scot. Iisus i-a zis: Mergi și cheamă pe bărbatul tău și vino aici. Femeia a răspuns și a zis: N-am bărbat. Iisus i-a zis: Bine ai zis că nu ai bărbat, căci cinci bărbați ai avut și cel pe care îl ai acum nu-ți este bărbat. Aceasta adevărat ai spus. Femeia I-a zis: Doamne, văd că Tu ești Proroc. Părinții noștri s-au închinat pe acest munte, iar voi ziceți că în Ierusalim este locul unde trebuie să ne închinăm. Și Iisus i-a zis: Femeie, crede-Mă că vine ceasul când nici pe muntele acesta, nici în Ierusalim nu vă veți închina Tatălui. Voi vă închinați căruia nu știți; noi ne închinăm Căruia știm, pentru că mântuirea din iudei este. Dar vine ceasul, și acum este, când adevărații închinători se vor închina Tatălui în duh și în adevăr, că și Tatăl astfel de închinători Își dorește. Duh este Dumnezeu, și cei ce I se închină trebuie să I se închine în duh și în adevăr. I-a zis femeia: Știm că va veni Mesia, Care Se cheamă Hristos; când va veni, Acela ne va vesti nouă toate. Iisus i-a zis: Eu sunt, Cel ce vorbesc cu tine. Dar atunci au sosit ucenicii Lui. Și se mirau că vorbea cu o femeie. Însă nimeni n-a zis: Ce o întrebi? sau: Ce vorbești cu ea? Iar femeia și-a lăsat găleata și s-a dus în cetate și a zis oamenilor: Veniți să vedeți un om care mi-a spus toate câte am făcut. Nu cumva acesta este Hristos? Și au ieșit din cetate și veneau către El. Între timp, ucenicii Lui Îl rugau, zicând: Învățătorule, mănâncă. Iar El le-a zis: Eu am de mâncat o mâncare pe care voi nu o știți. Ziceau, deci, ucenicii între ei: Nu cumva I-a adus cineva să mănânce? Iisus le-a zis: Mâncarea Mea este să fac voia Celui Care M-a trimis pe Mine și să săvârșesc lucrul Lui. Nu ziceți voi că mai sunt patru luni și vine secerișul? Iată, zic vouă: Ridicați ochii voștri și priviți holdele, că sunt albe pentru seceriș. Iar cel ce seceră primește plată și adună roade spre viață veșnică, pentru ca împreună să se bucure și cel ce seamănă și cel ce seceră. Căci în aceasta se adeverește cuvântul: Că unul este semănătorul și altul secerătorul. Eu v-am trimis să secerați ceea ce voi n-ați muncit; alții au muncit și voi ați intrat în munca lor. Și mulți samarineni din cetatea aceea au crezut în El, pentru cuvântul femeii care mărturisea: Mi-a spus toate câte am făcut. Deci, după ce au venit la El, samarinenii Îl rugau să rămână la ei. Și a rămas acolo două zile. Și mult mai mulți au crezut pentru cuvântul Lui. Iar femeii îi ziceau: Credem nu numai pentru cuvântul tău, căci noi înșine am auzit și știm că Acesta este cu adevărat Hristos, Mântuitorul lumii.” (Ioan 4, 5-42)\nÎntâlnirea dintre Mântuitorul Hristos și femeia samarineancă la fântâna lui Iacob este o filă dogmatică despre cunoașterea lui Dumnezeu. În acest sens, femeia samarineancă este prima persoană din Evanghelia Sfântului Ioan căreia Domnul i se descoperă pe față ca fiind Mesia, este prima persoană care învață unde și cum să se roage și prima persoană care Îl vestește pe Mesia conaționalilor săi.\nDin textul Evangheliei observăm că femeia avea cunoștință despre venirea lui Mesia, ba, mai mult, era într-o stare de așteptare. Totuși, la fel ca poporul evreu, Alesul pe care ea îl aștepta avea rolul de a sătura omenirea cu pâine și cu apă. De aceea, în cadrul dialogului, ea îi cere Domnului să-i dea apa cea vie pentru a scăpa de corvoada drumurilor, prin arșița zilei, până la fântâna strămoșului Iacob. Din punct de vedere logic, această cerere este îndreptățită, însă Iisus Hristos aduce femeii paradigma apei vii care trece peste setea trupească și astâmpără setea după libertate, setea după veșnicie și, poate cel mai important, setea după Dumnezeu. La o analiză lingvistică, se observă că Mântuitorul face în acest text un joc de cuvinte. El juxtapune apa cea vie, care în ebraică înseamnă apă curgătoare, cu apa fântânii, care are o stare statică, prin faptul că păstrează, pentru mai mult timp, apa colectată dintr-un izvor. Și merge mai departe cu sensul apei vii, arătându-se pe sine ca fiind izvorul apei vii. Pleacă de la imaginea concretă a vieții pentru a-i explica femeii o realitate superioară a faptului că El este Mesia și că prin El așteptarea s-a încheiat. De asemenea, apa cea vie poate fi legată și de harul pe care, după Înălțarea la cer, Tatăl îl va trimite oamenilor prin Duhul Sfânt. Această imagine o găsim în ultimul capitol din Apocalipsă: „Și mi-a arătat, apoi, râul și apa vieții, limpede cum este cristalul și care izvorăște din tronul lui Dumnezeu și al Mielului”. Și profetul Iezechiel face aceeași referire despre apa cea vie la capitolul 47, spunând: „Și iată de sub pragul Templului curgea o apă spre răsărit”. Mai mult, cele două locuri scripturistice vorbesc și despre efectul pe care apa cea vie îl are asupra lumii: „Și în mijlocul pieței din cetate, de o parte și de alta a râului, crește pomul vieții, făcând rod de douăsprezece ori pe an, în fiecare lună dându-și rodul; și frunzele pomului sunt spre tămăduirea neamurilor” (Apocalipsă 22, 2), apoi „și mi-a zis acela: Această apă curge în partea de răsărit a țării, se va coborî în șes și va intra în mare și apele ei se vor face sănătoase” (Iez. 47, 8). În primul caz, apa vieții produce un rod ce are continuitate veșnică, iar în al doilea caz, apa Mării Moarte prinde viață în contact cu aceasta. Deci, apa cea vie, pe care Mântuitorul o promite samarinencei, are puterea de a restaura firea omului la starea cea dintâi și de a-i dărui veșnicia pierdută prin păcat. Cu alte cuvinte, misiunea lui Mesia nu este de a sătura pântecele înfometat și însetat de pâine și apă, ci de a reforma foamea și setea după Dumnezeu.\nNu contează locul unde i se poate aduce închinare lui Dumnezeu§ După ce se încredințează că Iisus este Mesia, femeia samarineancă mai învață un lucru important: unde, cum și cui să se roage. Mântuitorul îi argumentează femeii că nu contează locul unde i se poate aduce închinare lui Dumnezeu. La o primă vedere aceste cuvinte par paradoxale, totuși, dacă cercetăm Vechiul Testament, observăm că singurul loc unde evreii se puteau închina lui Dumnezeu era Templul din Ierusalim. De asemenea, în cazul samarinenilor era Muntele Garizim. Ori, era foarte greu pentru unii dintre evrei sau samarineni să ajungă în fiecare zi la Templu sau la Muntele Garizim pentru a aduce închinare. Mântuitorul însă rupe bariera locului și Îi arată femeii că Dumnezeu nu poate fi socotit ca aparținând unui singur loc, întrucât El nu este trup și de aceea nu se află într-o anume locație, ci pretutindeni și în consecință poate auzi rugăciunea oriunde am face-o. „Pe de o parte, spune Sfântul Părinte Dumitru Stăniloae, această putință și datorie de a preamări pe Dumnezeu, în tot locul, pune în lumină cu mult mai vie măreția lui Dumnezeu, decât într-un singur loc. Pe de alta, aceasta ușurează foarte mult pe credincioși ca să-și îndeplinească datoria și pornirea sufletească de a se închina lui Dumnezeu și dă putința ca ea să se poată face în orice zi și la orice oră din zi”. „Dar faptul că noi găsim mai mult îndemn la rugăciune în biserici, continuă sfântul, nu contrazice acest cuvânt al Mântuitorului, pentru că bisericile sunt și ele răspândite în toate localitățile, la îndemâna tuturor, pe când în vremea Testamentului Vechi nu exista decât Templul din Ierusalim, unde trebuiau să meargă, măcar din când în când, toți iudeii să se închine lui Dumnezeu. Acum e prezent Hristos cu trupul și cu sângele Lui în toate bisericile de pretutindeni; în toate e adus jertfă la Sfânta Liturghie pentru păcatele noastre și ale morților noștri, ca și pentru ajutorul nostru în viață. Iar bisericile sunt între casele noastre și puterea jertfei lui Hristos din biserici se întinde peste și prin casele noastre și noi Îl simțim, pe El, cu darul și cu ajutorul Lui pretutindeni, în drumurile și în ocupațiile noastre, dacă ne înălțăm pe aripile rugăciunii cu gândul la El. «Căci Domnul aproape este» - spune Sfântul Apostol Pavel (Filipeni 4, 15) și «în El trăim și ne mișcăm și suntem» (Fapte 17, 28)”.\nRugăciunea făcută „în duh și adevăr”§ Mântuitorul Hristos o învață pe samarineancă și despre cum să se roage. În acest sens, după argumentația că Dumnezeu este Duh, adaugă și învățătura că închinarea noastră către Dumnezeu trebuie să fie „în Duh și Adevăr”. Ce înțelegem prin rugăciunea făcută „în duh și adevăr”? Sfântul Ilie Cleopa răspunde: „Când ne rugăm în gând lui Dumnezeu atunci ne rugăm în duh, adică cu mintea și cu inima stăpânite de atenție și simțire. În adevăr ne rugăm când lucrăm și poruncile lui Dumnezeu, că ele sunt adevăr, cum spune prorocul David: «Toate poruncile Tale sunt adevăr» (Psalmul 118, 86). Însă te rogi în adevăr numai când faci poruncile după legea lui Dumnezeu, adică în dreapta credință, cum zice psalmistul: «Că legea Ta este adevărul» (Psalmul 118, 142)”. Cu alte cuvinte, rugăciunea noastră față de Dumnezeu trebuie să fie concentrată doar spre El. În acest sens, Sfântul Chiril din Alexandria explica faptul că „închinarea cu Duhul și cu Adevărul este opusă închinării din Vechiul Testament, care consta în aducerea de jertfe de animale în Templul din Ierusalim”. Dar ce înseamnă acest lucru? Răspunsul ni-l dă Sfântul Dumitru Stăniloae: „Omul, înainte de Hristos, nu-și dădea ființa sa lui Dumnezeu când se închina, ci dădea o parte din bunurile sale exterioare, dar lui Dumnezeu îi este mai scump sufletul nostru, inima noastră, ființa noastră. Noi am scăpat astfel de jertfele exterioare ale animalelor, dar încă suntem de multe ori robii altei închinări externe. Noi nu ne rugăm în duh atunci când ne rugăm numai cu buzele, căci a ne ruga «cu duhul» înseamnă a ne ruga cu cele dinlăuntru ale noastre, cu simțirea noastră, cu gândul că vorbim cu Dumnezeu, că suntem în fața Lui. Câtă neplăcere producem celui ce ne ascultă când îi vorbim numai cu gura, când nu suntem atenți la ceea ce spunem, când din pricina aceasta cuvintele noastre sunt reci și noi nepăsători, când prin toată poziția noastră arătăm celui cu care vorbim că suntem cu gândul în altă parte”. După cuvintele sfântului, trebuie să existe o corelație între rugăciune și faptele noastre în sensul că închinarea noastră față de Dumnezeu, într-un fel, ne obligă la un anumit stil de viață. Acest lucru ni-l spune chiar și Mântuitorul prin cuvintele: „Nu puteți sluji la doi domni”. În acest sens, Sfântul Antim Ivireanul argumenta: „Se cuvine întâi să lăsăm răutatea, jafurile, strâmbătățile, urâciunea, vrajba, zavistia și atunci să ne rugăm, pentru că atunci vom afla ascultătoare urechile lui Dumnezeu”. Deci, rugăciunea implică o schimbare a stilului de viață, nu doar ca Dumnezeu să o asculte, ci și pentru ca aceasta să ne fie folositoare.\nDar Mântuitorul ne cere să ne rugăm și în adevăr. Sfântul Maxim Mărturisitorul ne explică ce înseamnă acest lucru: „Precum trupul murind se desparte de toate lucrurile vieții, la fel și mintea murind, când ajunge la culmea rugăciunii, se desparte de toate cugetările lumii. De nu va muri cu această moarte, nu poate să afle și să trăiască cu Dumnezeu”. Prin acestea, Sfântul Maxim ne arată că rugăciunea nu trebuie să cuprindă cereri care să împlinească o poftă, un interes egoist sau prin care să se înlăture o piedică din calea îndeplinirii plăcerilor ori din calea unor succese exterioare sau pedepsirea unor semeni. Din contră, așa cum spunea Sfântul Dumitru Stăniloae: „Să rugăm pe Dumnezeu pentru mântuirea noastră și pentru creșterea puterilor noastre sufletești spre toate cele bune, ca să ne putem mântui. Să ne rugăm și pentru sănătatea și cumințenia noastră și a copiilor și a fraților noștri. De asemenea, și pentru pacea și buna înțelegere între toți oamenii. Să ne rugăm să fie cu noi duhul iubirii de Dumnezeu și de oameni, ca să putem răspunde cu iubirea noastră la iubirea lui Hristos Domnul și să sporim în pace și comuniune cu toți credincioșii și cu toți oamenii cu care ajungem în legătură”. Acesta este adevăratul Duh al rugăciunii, un duh în care nu există ură și dezbinare, ci unitate și iubire.\nMaestru în cuvinte și introducătoare în taine§ Femeia samarineancă devine asemeni Sfântului Ioan Botezătorul, înaintemergătoare a Domnului pentru conaționalii săi. Evanghelistul Ioan scrie că Mântuitorul a mai rămas două zile în acel oraș, timp în care locuitorii s-au putut încredința cu ochii lor despre mărturia femeii. Interesant este că samarineanca nu și-a mai pus nici o problemă de credință după discuția cu Mântuitorul Hristos. La fel și conaționalii săi au crezut în Domnul, urmând spusele femeii. În acest sens, Sfântul Chiril zice: „O, ce schimbare minunată! O, ce tărie cu adevărat mare și demnă de Dumnezeu! Ce minune negrăită, străvezie! Cea care nu înțelegea la început nimic din cele spuse devine un maestru în cuvinte și introducătoare în taine. Privește cu ce meșteșug le-a vorbit samarinenilor. Nu spune îndată că a aflat pe Hristos, nici nu-și începe povestirea cu Iisus. Ci și-a început-o în chip drept, întrecând mult măsura cuvintelor potrivite ei, neaflând niște ascultători necunoscători ai cuvintelor ei. Le ușurează deci de la început primirea spuselor ei, începând cu minunea și, uimindu-i mai întâi cu ea, le face astfel mai netedă calea spre credință. Veniți și vedeți, zice cu înțelepciune, aproape strigând cu glas fierbinte. Le va ajunge spre credință și numai vederea, care le va întări credința, fiind prezente minuni vrednice de prețuit”. Acest lucru ne arată că depărtarea omului de Dumnezeu aduce conflicte de credință fără răspuns și frământări ale minții fără oprire, pe când credința nu înseamnă o urmare oarbă, ci o apropiere de Dumnezeu. De aceea samarineanca nu a ales calea demonstrației sterile, de aceea a acceptat calitatea de Mesia a Domnului Iisus, de aceea a reușit să-i aducă și pe conaționalii săi la adevăr. Prin credință, femeia a împlinit cuvintele profetice ale Mântuitorului: „Cel ce crede în Mine, precum a zis Scriptura: râuri de apă vie vor curge din pântecele lui” și tot prin credință peste câțiva ani s-a învrednicit să primească împreună cu familia ei cununa mucenicească.\nDialogul de la fântâna lui Iacob este cea mai frumoasă cateheză pe care Mântuitorul Hristos ne-a lăsat-o spre a ne învăța unde să ne rugăm, cum să ne rugăm și, cel mai important, cui să ne rugăm. Într-o lume fragmentată de hristoși mincinoși este important să avem o lumină după care să ne călăuzim. În acest sens, modelul Fotini (numele femeii samarinence) poate fi un far, după care să ne ghidăm, pentru a scăpa de valurile învățăturilor eretice.\n","date":"18 mai 2025","img":"/cuvant-duhovnicesc/cateheza-de-la-fantana-lui-iacob/featured.jpg","lang":"ro","langName":"Română","largeImg":"/cuvant-duhovnicesc/cateheza-de-la-fantana-lui-iacob/featured_hu_220d19663384f5f0.jpg","month":[{"title":"2025-05","url":"/month/2025-05/"}],"permalink":"/cuvant-duhovnicesc/cateheza-de-la-fantana-lui-iacob/","series":[],"smallImg":"/cuvant-duhovnicesc/cateheza-de-la-fantana-lui-iacob/featured_hu_90b34135dfedd3c3.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 5-a După Paști","url":"/tags/duminica-a-5-a-dup%C4%83-pa%C8%99ti/"},{"title":"Duminica Samarinencei","url":"/tags/duminica-samarinencei/"}],"timestamp":1747526400,"title":"Cateheza de la fântâna lui Iacob","year":[{"title":"2025","url":"/year/2025/"}]},{"authors":[{"title":"","url":"/authors/protos--antipa-burghelea/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 4-a după Paști (Vindecarea slăbănogului de la Vitezda)\n„În vremea aceea era o sărbătoare a iudeilor și Iisus S-a suit la Ierusalim. Iar în Ierusalim, lângă Poarta Oilor era o scăldătoare, care se numea pe evreiește Vitezda, având cinci pridvoare. În acestea zăcea mulțime de bolnavi: orbi, șchiopi, uscați, așteptând mișcarea apei. Căci un înger al Domnului se cobora din când în când în scăldătoare și tulbura apa, și cine intra întâi după tulburarea apei se făcea sănătos de orice boală era cuprins. Și era acolo un om care era bolnav de treizeci și opt de ani. Iisus, văzându-l pe acesta zăcând și știind că este așa încă de multă vreme, i-a zis: Voiești să te faci sănătos? Bolnavul I-a răspuns: Doamne, nu am om ca să mă arunce în scăldătoare, când se tulbură apa; că, până când vin eu, altul se coboară înaintea mea. Iisus i-a zis: Scoală-te, ia-ți patul tău și umblă! Și îndată omul s-a făcut sănătos, și-a luat patul și umbla. Dar în ziua aceea era sâmbătă. Deci ziceau iudeii către cel vindecat: Este zi de sâmbătă și nu este îngăduit să-ți iei patul. El le-a răspuns: Cel ce m-a făcut sănătos, Acela mi-a zis: Ia-ți patul tău și umblă. Ei l-au întrebat: Cine este omul care ți-a zis: Ia-ți patul tău și umblă? Iar cel vindecat nu știa cine este, căci Iisus Se dăduse la o parte din mulțimea care era în acel loc. După aceasta, Iisus l-a aflat în templu și i-a zis: Iată că te-ai făcut sănătos. De acum să nu mai păcătuiești, ca să nu ți se întâmple ceva mai rău. Atunci, omul a plecat și a spus iudeilor că Iisus este Cel Care l-a făcut sănătos.” (Ioan 5, 1-5)\nNe aflăm aproape de mijlocul perioadei pascale, cea atât de luminoasă și odihnitoare. În această vreme se citește în biserici din Sfânta Evanghelie de la Ioan, ca una ce este cea mai teologică, mai duhovnicească, mai pătrunsă de fiorul eshatologic, atât de prezent în timpul binecuvântat de după Înviere. Totuși, chiar și cu gândul la realitățile cerești, Sfânta Biserică are grijă și de cele pământești ale noastre, punându-ne înainte încă o minune săvârșită de Domnul Iisus Hristos, care are în vedere tămăduirea omului. Vindecarea slăbănogului de la scăldătoarea Vitezda a fost ca o înviere din morți, ca o naștere la o nouă viață. După ce stătuse 38 de ani în așteptare, paraliticul își primise darul cel mai mare: vindecare trupească și iertare de păcate, dar și întâlnirea cu Domnul Vieții, precum și propovăduirea Lui printre ceilalți. Sinaxarul sărbătorii spune că motivul amintirii acestei minuni acum este că ea s-a petrecut inițial în răstimpul dintre Paștile iudaic și Cincizecime. Totuși, conștiința Bisericii a mai adăugat o tâlcuire, anume că una din roadele Învierii asupra umanității este vindecarea dăruită oamenilor, împreună cu iertarea păcatelor.\nO duminică a primenirii sufletului§ Se întâmplă adeseori ca după ce trec perioadele de post, precum și marile sărbători, să ne lăsăm cuprinși de o oarecare slăbire duhovnicească, din cauza căreia sufletul pierde din vitalitate, din îndrăzneala pe care o are în rugăciune, din bucuria mântuirii și a împreună-petrecerii cu Dumnezeu. Și atunci iarăși simțim nevoia de întărire duhovnicească. Într-un fel, faptul că se citește această lectură evanghelică la trei săptămâni după Paști e un mod al Sfintei Biserici de a veni în întâmpinarea noastră, a celor care poate ne simțim bolnavi sufletește sau slăbiți în credință. Omul este atunci ca paraliticul din Evanghelie, deoarece nu prea poate primi ajutor de la cei din jur, care folosesc metode omenești, ci numai de la Dumnezeu. De aceea, Biserica fiind o nouă scăldătoare a Vitezdei, un loc al milostivirii lui Dumnezeu și al pogorârii neîncetate a harului Său, ne cheamă tainic, prin glasul Mântuitorului: „Veniți la Mine toți cei osteniți și împovărați și Eu vă voi odihni pe voi” (Mt. 11, 28). Pocăința este cea care ne împacă pe noi cu Domnul, cea care ne oferă atât liniște sufletească, cât și o ușurare trupească. Despre această vindecare a trupului, pusă în legătură cu iertarea păcatelor, vorbea și Sfântul Proroc David, atunci când se ruga pentru ispășirea greșelilor sale, pentru ca astfel să se bucure și oasele lui cele smerite (Ps. 50, 9), adică să primească și trupul liniștirea venită de pe urma curățirii sufletului.\nAdeseori, prin glasul conștiinței, Bunul Părinte Ceresc ne oferă ajutorul, adică harul Său, care ne descoperă nevrednicia lăuntrică și ne întreabă: „Voiești să te faci sănătos?”. Iar noi răspundem, desigur, afirmativ, însă drumul vindecării nu este întotdeauna ușor. Acest drum presupune schimbarea vieții, adică urmarea îndemnului Mântuitorului de a nu mai greși. Totuși, chiar și o zi de ar fi viața omului, tot n-ar fi lipsită de greșeli. Și atunci alergăm la apa curățitoare a pocăinței.\nDuhovnicii români din veacul al XX-lea, vindecători ai slăbănogirii neamului§ Deoarece în anul acesta ne amintim mai mult de duhovnicii și mărturisitorii români din secolul al XX-lea, este bine să luăm aminte la lucrarea lor sfințitoare și tămăduitoare pentru cei care le-au trecut pragul. Chilia lor, locul în care primeau închinătorii, a devenit de cele mai multe ori un fel de scăldătoare a Vitezdei, unde adeseori oameni depărtați de Dumnezeu de mulți ani s-au împăcat cu Cerul, s-au scăldat în lacrimile pocăinței, au primit în ființa lor acea tulburare, acel vifor lăuntric, care le-a trezit conștiința, vindecându-i de slăbănogirea sufletului.\nAsemenea Pildei slăbănogului din Evanghelie, ei ne-au învățat să nu cârtim, să nu osândim, să nu ne supărăm sau să ne considerăm nedreptățiți, ci să răbdăm în tăcere și așteptare. Dacă părinții duhovnicești și mărturisitorii români, care au suferit deceniile trecute în închisoare, nu ar fi avut această smerită atitudine, le-ar fi fost cu mult mai greu să iasă de acolo înnobilați cu acea neprețuită iertare și compasiune. Ei s-au încrezut cu smerenie mai mult în purtarea de grijă a Domnului decât în vreo metodă de salvare omenească, care de altfel nu se întrezărea.\nDupă Bunul Dumnezeu, acești părinți au fost de fapt cei mai buni prieteni ai oamenilor, deoarece i-au îndreptat spre comuniunea cu El, spre împăcarea cu cele sfinte, arătându-le uneori cu blândețe, alteori cu autoritate, că prietenia cu lumea aceasta înseamnă umbră și vis, deșertăciune și eșec, iar singura care contează cu adevărat este alipirea de Domnul. Ei nu au făcut precum cărturarii din Evanghelie, care nu se bucurau de vindecarea slăbănogului din cauza nerespectării unor reguli ritualice, ci au prețuit cu adevărat mai mult omul decât regula, mai mult persoana umană decât orice convenție omenească. De fapt, așa a procedat și Marele Duhovnic, Domnul Iisus Hristos.\nImnografia duminicii§ O parte din cuvintele Evangheliei de astăzi se citesc și la slujba Aghesmei mici. Atunci când săvârșim Sfințirea apei, în biserică sau în casele creștinilor, ne simțim în mod tainic învăluiți de harul lui Dumnezeu care se pogoară peste apă. Agheasma devine astfel asemănătoare cu acea apă de la Vitezda, tulburată de îngerul lui Dumnezeu, adică de mâna preotului care o sfințește. Atât sărbătoarea de astăzi, cât și miercurea înjumătățirii praznicului, care urmează, precum și duminica samarinencei, toate acestea trei au o tematică legată de apa vindecătoare, apa vie, cea străbătută de mâna lui Dumnezeu, precum a fost la început, la crearea lumii.\nImnografia zilei arată că Cel ce a zidit pe om cu mâna Sa a venit să îi vindece pe cei bolnavi, deoarece, „iubind pe ai Săi cei din lume, până la sfârșit i-a iubit” (In. 13, 1). El este cu adevărat Izvorul Tămăduirilor, din harul căruia primesc puteri tămăduitoare atât Maica Domnului, cât și apostolii și mai ales sfinții taumaturgi sau doctori fără de arginți.\nCanonul duminicii face legătura între vindecarea paraliticului și dorința credinciosului de a-i fi vindecat sufletul, care bolește cumplit. Se pomenește și de apa Botezului, care, spre deosebire de scăldătoarea oilor, unde se vindeca un om într-un an, ea curățește mulțimi nenumărate. Canonul are și câteva tropare dedicate Arhanghelului Mihail, care se pare că a fost asociat de conștiința Bisericii cu acel înger care venea la scăldătoare și tulbura apa.\nSedealna de după Cântarea a treia spune că mai-marii cărturarilor nu sufereau să recunoască minunea din cauza invidiei pline de răutate, care le-a slăbănogit sufletele. Această invidie, atât de nesuferită, i-a făcut să se raporteze într-un mod defectuos la lege, alegând să o absolutizeze. Mai departe, canonul invocă dorința credinciosului de a-i fi vindecat sufletul, pentru a umbla pe cărările cele drepte ale credinței. Imaginea călătoriei pe calea dreaptă este adesea reluată, arătând că atunci când suntem iertați și restabiliți de Dumnezeu, se cade a umbla pe calea virtuților, iar nu a ne întoarce la rătăcirea păcatului.\nCondacul sărbătorii este o rugăciune prin care cerem Domnului să ne ridice cu dumnezeiescul Său ajutor sufletul slăbănogit cu păcatele. Astfel, după cum obișnuiau Părinții, întâmplările minunate din Scriptură erau trăite într-o cheie personală. Ei își puneau întrebarea: Ce înseamnă pentru mine aceste cuvinte sau fapte din Scriptură și cum mă pot raporta existențial la ele? De aceea, trăirea în mod cât se poate de asumat a celor auzite sau citite în Biserică ne ajută foarte mult să simțim și noi lucrarea Mântuitorului în viața noastră.\nSlava de la Laude subliniază un lucru extrem de important: „Doamne, pe slăbănogul nu scăldătoarea l-a vindecat, ci cuvântul Tău l-a înnoit”. Este o învățătură pentru noi, care căutăm uneori mai degrabă unele minuni sau locuri miraculoase decât pe Însuși Domnul Hristos, săvârșitorul minunilor.\nSlujba paraliticului se cântă în mănăstiri și în zilele de luni și marți, urmând ca miercuri să se săvârșească celebrarea solemnă a Înțelepciunii lui Dumnezeu, Sofia, cea care adapă sufletele cu „apele dreptei credințe”. Să ne ajute Bunul Dumnezeu să gustăm și noi din apa cea înțelegătoare a sfintei noastre credințe, care ne curățește, ne sfințește și ne adapă cu viață adevărată, izvorâtă din Cel ce este Calea, Adevărul și Viața.\n","date":"11 mai 2025","img":"/cuvant-duhovnicesc/domnul-cel-inviat-ne-ridica-sufletul-slabit-de-pacate/featured.jpg","lang":"ro","langName":"Română","largeImg":"/cuvant-duhovnicesc/domnul-cel-inviat-ne-ridica-sufletul-slabit-de-pacate/featured_hu_dcba15c18ad94289.jpg","month":[{"title":"2025-05","url":"/month/2025-05/"}],"permalink":"/cuvant-duhovnicesc/domnul-cel-inviat-ne-ridica-sufletul-slabit-de-pacate/","series":[],"smallImg":"/cuvant-duhovnicesc/domnul-cel-inviat-ne-ridica-sufletul-slabit-de-pacate/featured_hu_2a54b09846d71000.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 4-a După Paști","url":"/tags/duminica-a-4-a-dup%C4%83-pa%C8%99ti/"},{"title":"Vindecarea Slăbănogului De La Vitezda","url":"/tags/vindecarea-sl%C4%83b%C4%83nogului-de-la-vitezda/"}],"timestamp":1746921600,"title":"Domnul cel Înviat ne ridică sufletul slăbit de păcate","year":[{"title":"2025","url":"/year/2025/"}]},{"authors":[{"title":"","url":"/authors/protos--nicolae-m--tang/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 3-a după Paști (a Mironosițelor)\n„În vremea aceea a venit Iosif cel din Arimateea, sfetnic ales, care aștepta și el Împărăția lui Dumnezeu, și, îndrăznind, a intrat la Pilat și a cerut trupul lui Iisus. Iar Pilat s-a mirat că Iisus a murit așa curând și, chemând pe sutaș, l-a întrebat dacă a murit de mult. Deci, aflând de la sutaș, a dăruit lui Iosif trupul. Atunci Iosif, cumpărând giulgiu și coborându-L de pe cruce, L-a înfășurat în giulgiu și L-a pus într-un mormânt care era săpat în stâncă și a prăvălit o piatră la ușa mormântului. Iar Maria Magdalena și Maria, mama lui Iosi, priveau unde L-au pus. Și, după ce a trecut ziua sâmbetei, Maria Magdalena, Maria, mama lui Iacov, și Salomeea au cumpărat miresme, ca să vină să-L ungă. Și dis-de-dimineață, în ziua cea dintâi a săptămânii, pe când răsărea soarele, au venit la mormânt; și ziceau între ele: Cine ne va prăvăli nouă piatra de la ușa mormântului? Dar, ridicându-și ochii, au văzut că piatra fusese răsturnată; căci era foarte mare. Și, intrând în mormânt, au văzut un tânăr șezând în partea dreaptă, îmbrăcat în veșmânt alb, și s-au spăimântat. Iar el le-a zis: Nu vă înspăimântați! Căutați pe Iisus Nazarineanul, Cel răstignit? A înviat! Nu este aici. Iată locul unde L-au pus. Dar mergeți și spuneți ucenicilor Lui și lui Petru că va merge în Galileea mai înainte de voi; acolo Îl veți vedea, după cum v-a spus vouă. Și, ieșind, au fugit de la mormânt, căci erau cuprinse de frică și de uimire, și nimănui nimic n-au spus, căci se temeau.” (Marcu 15, 43-47; 16, 1-8)\nPericopa acestei duminici, în relatarea Sf. Ev. Marcu, ne prezintă două episoade: punerea în mormânt a Mântuitorului și venirea femeilor mironosițe la mormântul gol. Primul episod încheie șirul Sfintelor Pătimiri ale Domnului, iar cel de-al doilea deschide șirul arătărilor Domnului după Sfânta Sa Înviere. Cu alte cuvinte, prin aceste două episoade avem esențializată noua realitate a vieții nestricăcioase și veșnice dobândită prin moartea și învierea Mântuitorului.\nÎn toate Evangheliile, relatarea pătimirii se sfârșește cu descrierea sobră a îngropării trupului lui Iisus de către Iosif. Îngroparea adeverește realitatea morții Mântuitorului și de aceea a constituit de la început un element de bază al credinței Bisericii, așa cum se vede din primele mărturisiri sau simboluri de credință. Relatările evangheliștilor introduc un personaj necunoscut până acum, Iosif din Arimateea, despre care Sf. Ev. Marcu ne dă câteva informații, și anume că era „sfetnic cu bun chip”, adică membru al Marelui Sinedriu, care „nu se învoise cu sfatul și cu fapta lor” (cf. Luca 23, 51) și că aparținea celor care așteptau Împărăția lui Dumnezeu. Acesta „îndrăznind” a cerut de la Pilat trupul lui Iisus. Guvernatorul roman, după ce s-a încredințat de moartea lui Iisus, a dăruit lui Iosif trupul mort, care cu sprijinul lui Nicodim (Ioan 23, 53) l-a îngropat în mormânt nou, tăiat în stâncă, mormânt care era evident al său și „în care nimeni niciodată nu mai fusese pus” (Luca 23, 53). Îngroparea se face în grabă, fără a se pregăti trupul mortului după cum era obiceiul. Acum capătă sens scena din Betania, când o femeie a spart vasul de alabastru cu un parfum prețios, îmbălsămându-L pe Iisus. Până și acest lucru a fost prevăzut de Iisus. El știa că, din cauza grabei, nu va putea fi îmbălsămat, acceptând gestul anticipativ al femeii.\nReferitor la mormânt, din cele relatate de Sf. Ev. Marcu ne dăm seama că este vorba de un mormânt solid, în care cu greu ar putea pătrunde cineva. Totodată, e un mormânt pentru un singur trup. Deschizătura mormântului a fost acoperită cu o stâncă foarte grea, care ținea loc de ușă. Matei vorbește și de paznicii trimiși de sinedriști însărcinați cu păzirea strașnică a trupului mort al Mântuitorului (Matei 27, 64-66).\nToată această scenă se petrece în seara zilei răstignirii, adică vineri, care este înaintea sâmbetei, ajunul marii sărbători a Paștilor, când nu trebuia să rămână pe cruce trupurile celor morți conform cu dispozițiile din Deuteronom 21, 22 ș.u. Știm din tradiția iudaică că în ziua de sabat nu se puteau îngropa morții, aceștia puteau fi doar spălați. Oricum, tradiția impunea ca morții să fie îngropați cât mai repede, chiar în ziua decesului. Răufăcătorii, tâlharii și cei spânzurați trebuiau coborâți din copaci sau de pe cruce înainte de apusul soarelui. Evreii considerau îngroparea o datorie sacră, care avea prioritate chiar și în raport cu circumcizia propriului fiu.\nÎngroparea a fost urmărită de femeile mironosițe, Marcu amintind pe Maria Magdalena și Maria, mama lui Iosi. Ele priveau cu luare minte toată scena îngropării Domnului. Marcu folosește verbul grecesc etheoroun, cu bună știință, pentru a arăta marea atenție cu care femeile priveau și, mai mult de atât, contemplau în duh de rugăciune smerenia lui Dumnezeu. Lucrul acesta face trecerea spre evenimentul Învierii, de aici înțelegând îndrăzneala și credința femeilor care n-au vrut să neglijeze sarcinile legate de îngropare pentru Învățătorul pe care l-au văzut mort.\nVenirea femeilor mironosițe la mormântul gol (cf. Matei 28, 1-8; Luca 24, 1-11; Ioan 20, 1-11). Toate Evangheliile sfârșesc cu Învierea lui Hristos, făcând referință la mărturiile despre aceasta, cum ar fi venirea la mormântul gol sau arătarea Celui înviat, fără însă a descrie însuși evenimentul Învierii. Învierea inaugurează o lume nouă, care nu face parte din legile acestei lumi. Învierea o vede numai cel credincios, cu ochii credinței, iar pe Domnul Cel înviat îl întâlnim în Tainele Bisericii, după cum l-au întâlnit cei doi ucenici în Emaus la frângerea pâinii (cf. Luca 24, 30-31).\nDupă relatarea Sf. Ev. Marcu, femeile vin la mormânt după ce a trecut sâmbăta, deoarece de sabat nimeni nu se putea deplasa. Mai mult, în anul acela sabatul a coincis cu Paștile. Nimeni n-ar fi îndrăznit să se deplaseze sau să întreprindă orice altă acțiune în afara celor ritualice. La mormânt vin trei femei: Maria Magdalena, Maria lui Iacov și Salomeea, ca să ungă cu miresme trupul lui Iisus cel îngropat. Cea mai apropiată definire a timpului vizitei „pe când răsărea soarele” (v. 3) este socotită de mulți bibliști în neconcordanță cu expresia de la începutul aceluiași verset, „foarte de dimineață”. De aceea s-au propus mai multe variante regăsite și în comentariile Sfinților Părinți: femeile au plecat foarte dimineață, dar au ajuns la mormânt pe când răsărea soarele; răsăritul soarelui are înțeles teologic, simbolizând ridicarea din mormânt a Soarelui Celui înțelegător al dreptății; este posibil ca să nu se înțeleagă chiar răsăritul soarelui, ci zorii zilei, puțin mai înainte de răsărit; femeile nu au venit toate deodată, ci unele foarte de dimineață, iar altele după răsăritul soarelui. Definirile temporale ale evangheliștilor au o oarecare elasticitate, de aceea sunt și însoțite de expresii și adverbe temporale care permit un interval mai larg de timp decât termenul inițial.\nLa mormânt se petrece o minune. Femeile se apropie de mormânt și constată că intrarea mormântului este blocată de o stâncă mare. Ele se întreabă cine le va deschide mormântul. În același timp, ridicându-și privirea constată că de fapt stânca este deplasată de la intrarea mormântului. Așadar, stânca este deplasată atunci instantaneu, în chip miraculos, tocmai pentru a îndepărta orice suspiciune. Ele nu văd cine a deplasat-o. Din relatarea Sf. Ev. Marcu înțelegem că își plecară ochii în momentul acela. Astfel miracolul rămâne intact. Dacă femeile ar fi găsit mormântul deschis, atunci s-ar fi putut bănui că Apostolii au venit și au furat trupul Domnului, așa cum presupuneau iudeii.\nDupă constatarea minunii, femeile intră în mormânt, iar acolo văd un tânăr șezând în partea dreaptă îmbrăcat în veșmânt alb. Avem de-a face cu o arătare îngerească. Întâi de toate, îngerul văzând tulburarea femeilor încearcă să le liniștească. Apoi le întreabă pe cine caută. Întrebarea însă nu capătă răspuns, tot îngerul va răspunde. Femeile sunt atât de tulburate, încât nu pot articula câteva vorbe. Același înger le adresează mesajul Învierii. Iisus Cel răstignit nu se mai află printre cei morți. Este de remarcat folosirea verbului grecesc la pasiv „a fost înviat” (egerthe), chiar dacă poate avea și sens activ, deoarece Tatăl este cel care L-a înviat pe Iisus. Pentru a-și întări spusele, îngerul arată locul unde se aflase trupul mort al Domnului.\nÎngerul spune femeilor să vestească faptul acesta ucenicilor și, de asemenea, să spună acestora că îl vor întâlni pe Hristos Cel înviat în Galileea, așa cum le făgăduise. Astfel, femeile sunt cei dintâi primitori ai mesajului Învierii. Dintre toți ucenicii, îngerul amintește numele lui Petru. Această referire nominală viza ca acest ucenic să fie încredințat că, în ciuda întreitei lepădări, el nu a pierdut încrederea și iubirea Domnului, de vreme ce după lepădare au urmat lacrimile de pocăință.\nCele trei femei ies din mormânt cu sentimentul acut de „cutremur și uimire” (tromos kai ekstasis). Atât vestea primită, cât și arătarea îngerească de la mormânt le fac pe femeile mironosițe să fie cuprinse de cutremurare, de spaimă și chiar de o pierdere a rațiunii, ceea ce redă faptul că ele au fost stăpânite de o teamă sfântă raportat la evenimentul Învierii Domnului, lucru care le determină să nu spună nimănui nimic.\nAșadar, femeile mironosițe ne arată mormântul gol, unul din cele mai puternice și extraordinare episoade din Evanghelie. Mesajul conținut de imaginea acestui mormânt gol este că moartea a fost biruită odată pentru totdeauna. Grădina în care fusese mormântul Domnului redevine paradis. Mormântul gol este o altă imagine a paradisului, o imagine a Ierusalimului ceresc. Sfântul Irineu Lyon atribuie grădinii în care se afla mormântul Domnului taina grădinii raiului. Dacă grădina raiului este locul în care moartea a intrat în lume, grădina în care se găsește mormântul Mântuitorului Hristos este locul în care Viața și Învierea și-au făcut apariția în lume. În locul lui Adam și al Evei, îi vedem pe Iosif din Arimateea și pe Nicodim și le vedem mai ales pe femeile mironosițe, venite să ungă cu miresme trupul Domnului. În locul heruvimilor și al sabiei de flacără vâlvâitoare care interzicea intrarea în grădina raiului, îi vedem pe îngerii Învierii, vestind că cerurile s-au redeschis, că raiul cel adevărat este din nou accesibil oamenilor datorită Învierii lui Hristos.\n","date":"4 mai 2025","img":"/cuvant-duhovnicesc/femeile-mironosite-lectia-curajului-care-depaseste-barbatia/featured.jpg","lang":"ro","langName":"Română","largeImg":"/cuvant-duhovnicesc/femeile-mironosite-lectia-curajului-care-depaseste-barbatia/featured_hu_37d4611745f3558c.jpg","month":[{"title":"2025-05","url":"/month/2025-05/"}],"permalink":"/cuvant-duhovnicesc/femeile-mironosite-lectia-curajului-care-depaseste-barbatia/","series":[],"smallImg":"/cuvant-duhovnicesc/femeile-mironosite-lectia-curajului-care-depaseste-barbatia/featured_hu_f07028372b91ecc8.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 3-a După Paști","url":"/tags/duminica-a-3-a-dup%C4%83-pa%C8%99ti/"},{"title":"Duminica a Mironosițelor","url":"/tags/duminica-a-mironosi%C8%9Belor/"}],"timestamp":1746316800,"title":"Femeile mironosițe, lecția curajului care depășește bărbăția","year":[{"title":"2025","url":"/year/2025/"}]},{"authors":[{"title":"","url":"/authors/pr--ionita-apostolache/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 2-a după Paști (a Sfântului Apostol Toma)\n„În ziua cea dintâi a săptămânii, fiind seară și ușile încuiate, acolo unde erau adunați ucenicii de frica iudeilor, a venit Iisus și a stat în mijlocul lor și le-a zis: Pace vouă! Și, zicând acestea, le-a arătat mâinile și coasta Sa. Deci s-au bucurat ucenicii văzându-L pe Domnul. Atunci Iisus le-a zis iarăși: Pace vouă! Precum M-a trimis pe Mine Tatăl, vă trimit și Eu pe voi. Și, spunând acestea, a suflat asupra lor și le-a zis: Luați Duh Sfânt! Cărora veți ierta păcatele, le vor fi iertate, și cărora le veți ține, ținute vor fi. Însă Toma, unul din cei doisprezece, cel numit Geamănul, nu era cu ei când a venit Iisus. Deci i-au spus lui ceilalți ucenici: Am văzut pe Domnul! Dar el le-a zis: Dacă nu voi vedea în mâinile Lui semnul cuielor, și dacă nu voi pune degetul meu în semnul cuielor, și dacă nu voi pune mâna mea în coasta Lui, nu voi crede. Și, după opt zile, ucenicii Lui erau iarăși înăuntru, și Toma era împreună cu ei. Și a venit Iisus, ușile fiind încuiate, și a stat în mijlocul lor și a zis: Pace vouă! Apoi a zis lui Toma: Adu degetul tău încoace și vezi mâinile Mele, și adu mâna ta și o pune în coasta Mea, și nu fi necredincios, ci credincios! A răspuns Toma și I-a zis: Domnul meu și Dumnezeul meu! Iisus i-a zis: Pentru că M-ai văzut ai crezut. Fericiți cei ce n-au văzut și au crezut! Iisus a făcut înaintea ucenicilor Săi și alte multe minuni, care nu sunt scrise în cartea aceasta. Iar acestea s-au scris ca să credeți că Iisus este Hristos, Fiul lui Dumnezeu, și, crezând, viață să aveți în numele Lui.” (Ioan 20, 19-31)\nPrima vestire a Domnului către lume, după Sfânta Sa Înviere, este cu rânduire spre „Pace!”. Un mesaj puternic, care străbate dincolo de orice „ușă încuiată”. Pacea pe care o aduce Mântuitorul Hristos în „prima zi a săptămânii” s-a rânduit ireversibil spre încălzirea și deschiderea spre adevăr a inimilor celor încuiate de frică. Până la ceasul venirii Sale în mijlocul Ucenicilor Săi, toți cei atinși de „frica iudeilor” erau atât de înspăimântați, încât nici nu puteau deschide ușa. O frică și o spaimă congenitală, întemeiată pe evenimentele sângeroase prin care se însoțise Răstignirea Domnului. Avându-L în față pe Hristos cel imponderal, paradigma Ucenicilor se schimbă. Ei, cei care mai înainte fuseseră fricoși, socotind moartea ca instrument punitiv al iudeilor, de acum se arată slobozi în datoria mărturisirii. Și nu fără temei, această mărturisire începe prin minunatul îndemn, universal valabil în echivalența sa, de „Pace”. În felul acesta, Petru și ceilalți Apostoli ai Domnului, afară de Toma, se încredințează deplin de adevărul Învierii.\nEste important să înțelegem că, încă din Vechiul Testament, cuvântul pace (șalom) avea ca și conținut înțelesurile de: plinătate, trăinicie, bunătate. Reprezenta un îndemn și totodată o urare prin care cineva de bună credință își asuma îndatorirea de a deschide drumul spre bunăvoința aproapelui, îmbunându-l spre împreună-lucrare. De aceea, această statornicire a „păcii” este percepută de cei vechi ca o promisă Împărăție, consfințită de Mesia cel prezis de proroci (Is. 2, 2-4; 11, 1-9: Ier. 33, 15). În Noul Testament vedem că această promisiune intră în concret, fiind confirmată și întărită de Mântuitorul Hristos (cf. Lc. 1, 79; 2, 14), Ucenicii devenind astfel „mesagerii ei” (cf. In. 10, 5).\nPrima dovadă materială a Învierii§ Pe de altă parte, Domnul vine astăzi să confirme o necesitate ontologică, aceea că „omul păcătos are nevoie în primul rând de pacea cu Dumnezeu, de îndepărtarea vrăjmășiei cauzate de păcat, prin jertfa Mântuitorului Hristos (cf. Rm. 5, 1; Col. 1, 20). Apoi urmează pacea lăuntrică (Filip. 4, 7), care nu poate fi răpită de atacurile din partea lumii (In. 14, 27; 16, 33). Pacea dintre oameni este unul dintre motivele pentru care a murit Hristos (Efes. 2) și unul dintre obiectivele lucrării Duhului Sfânt (Gal. 5, 22); dar omul, de asemenea, trebuie să fie activ și să o promoveze (Efes. 4, 3; Evr. 12, 14), nu numai prin eliminarea discordiei, ci ca o armonie și ca o adevărată conlucrare a mădularelor Trupului lui Hristos (Rm. 14, 19; 1 Cor. 14, 33)” (Dicționar biblic, Ed. Cartea Creștină, Oradea, 2015, p. 1.113).\nAici distingem prima dovadă materială a Învierii. Primul argument biologic, prin care Domnul ne arată, prin ochii Ucenicilor, că El este Biruitorul morții. Din lupta cu moartea au străbătut semnele din mâini și din coastă, ca elemente de recunoaștere pentru cei sceptici. Nimeni dintre cei prezenți nu a avut însă curajul și îndrăzneala să le conteste. De aceea, în momentul în care Toma se apropie de Dânsul, solicitând în mod particular dovada încredințării ca atingere, îndrăzneala lui se transformă în smerită mărturisire de credință: „Domnul meu și Dumnezeul meu”.\nSub tutelajul „păcii”, Hristos cel mort și înviat împlinește părtășia harului misiunii Sale, dând curaj și îndrăzneală de mărturisire celor care cu puțin mai înainte se țineau înlăuntru „închiși de frica iudeilor”. Nu putem lăsa la o parte simetria prin care Domnul se împărtășește ca încredințare: „Precum M-a trimis pe Mine Tatăl, vă trimit și Eu pe voi”. Tabloul imediat următor, unul foarte important, de altfel, constituie unul dintre argumentele principale în confirmarea autorității divine din Taina Sfintei Spovedanii. Avem aici o recurență pe care o descoperim cel mai adesea în rugăciunile liturgice din Taina Sfintei Spovedanii, așezată de Biserică în cheia unei recunoașteri de autoritate și har: „Cărora veți ierta păcatele, le vor fi iertate, și cărora le veți ține, vor fi ținute”.\nDuminica aceasta are o adâncime cu totul aparte§ Rânduită de Părinții Bisericii drept cea de-a „doua duminică după Înviere”, Duminica Sfântului Apostol Toma sau „Duminica încredințării” are o adâncime cu totul aparte. După firul logic al pericopei evanghelice, Apostolul Toma primește vestea Învierii indirect, fiind informat de ceilalți Apostoli, care fuseseră de față „în prima zi a săptămânii”, a arătării Domnului. Evanghelistul îl evidențiază ca prezență abia „după opt zile”, când ajunsese în mijlocul fraților, la Ierusalim. Înainte de aceasta, Toma se exprimă cu incertitudine, socotind că numai proba tactilă l-ar convinge cu adevărat să creadă că Cel pe care Îl văzuze mai înainte răstignit pe Cruce este acum viu și prezent printre dânșii. Domnul reapare în mijlocul Ucenicilor și mesajul Său este din nou același: Pace vouă! Privirea Sa se îndreaptă de data aceasta spre Toma și, cunoscându-i dorința exprimată mai dinainte, îl poftește să se atingă de Dânsul. Dacă a mers sau nu să pună mâna în rănile Domnului nu putem deduce din textul evanghelic. Cert este că, odată ajuns înaintea lui Dumnezeu, îndoiala de care era măcinat, după rânduiala firească a biologicului omenesc, s-a prefăcut în cea mai frumoasă mărturisire de credință din Scriptură: „Domnul meu și Dumnezeul meu!”.\nDespre Sfântul Apostol Toma relatările evanghelice sunt destul de sărace. Îl găsim menționat doar de câteva ori și în mod considerabil în Evanghelia de astăzi. Prezența sa firavă în paginile Sfintei Scripturi se completează printr-o popularitate de luat în seamă în scrierile apocrife. O lucrare mai demn de luat în seamă este Evanghelia după Toma, scrisă probabil în Siria, în secolul al II-lea și cunoscută din fragmentele grecești și dintr-o traducere completă în coptă. Această lucrare apocrifă a intrat în „atenția publicului prin intermediul romanului, devenit bestseller, Codul lui Da Vinci. Fără nici o îndoială, scrierea a fost produsul unei secte gnostice timpurii și, deși cuprinde citate și fapte din viața Domnului Iisus ce s-ar putea să fie autentice, are și multe fragmente de-a dreptul revoltătoare” (în Richard R. Losch, Dicționar enciclopedic de personaje biblice, traducere de Raluca Mirăuță, Ed. Casa Cărții, Oradea, 2019, p. 480).\nO altă lucrare apocrifă, la fel de importantă, se intitulează „Faptele lui Iuda Toma”, compuse în limba siriacă, cel mai sigur în secolul al III-lea (locul rămânând necunoscut). În decursul timpului, această ultimă scriere a supraviețuit în ambele traduceri, siriacă și grecească. Există de asemenea câteva traduceri și în alte limbi creștine orientale. În ansamblu, lucrarea se aseamănă variantei grecești a lucrării apocrife „Faptele Apostolilor”, aparținând genului nuvelistic sau „romanțat” (cu echivalență în nuvela istorică). „Faptele” descriu „misiunea Sfântului Apostol Toma în India, actul narativ fiind împărțit în 30 de secțiuni (numite «acte»), urmate de actul martiric al Sfântului Apostol” (Sebastian Brock, Părinții și scriitorii sirieni de ieri și de azi, Ed. Mitropolia Olteniei, Craiova, 2016, pp. 37-38).\nDacă ar fi să evidențiem câteva sfaturi moralizatoare, desprinse din această Sfântă Evanghelie, cu siguranță ne putem opri la îndemnul Domnului din această ultimă parte a cuvântării Sale: „Fericiți cei ce n-au văzut și au crezut!”. Dincolo de frumusețea și profunzimea ei teologică și duhovnicească, această sintagmă a fost reținută de regimul ateu într-o formă total improprie conținutului ei. În justificarea lui „crede și nu cerceta”, comuniștii au dezorientat generații întregi, arătând societății propășirea prin Biserică a unei credințe oarbe, fără rațiuni și fundamente logice, improprie spiritului avangardist al științei. Vedem însă că lucrurile stau cu totul altfel și că logica apologetică a Bisericii nu promovează direcții divergente. Dacă Domnul a îngăduit proba tactilă pentru Toma, a arătat mâinile Sale și coasta Ucenicilor, să ne amintim de asemenea și de recomandarea pe care o afirmă cu tărie: „Cereți și vi se va da; căutați și veți afla; bateți și vi se va deschide. Că oricine cere ia, cel care caută află, și celui ce bate i se va deschide” (Mt. 7, 7-8).\n","date":"27 aprilie 2025","img":"/cuvant-duhovnicesc/evanghelia-dumnezeiestii-incredintari/featured.jpg","lang":"ro","langName":"Română","largeImg":"/cuvant-duhovnicesc/evanghelia-dumnezeiestii-incredintari/featured_hu_4a08c4a327c28cd1.jpg","month":[{"title":"2025-04","url":"/month/2025-04/"}],"permalink":"/cuvant-duhovnicesc/evanghelia-dumnezeiestii-incredintari/","series":[],"smallImg":"/cuvant-duhovnicesc/evanghelia-dumnezeiestii-incredintari/featured_hu_59e9f05e7a8900c7.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 2-a După Paști","url":"/tags/duminica-a-2-a-dup%C4%83-pa%C8%99ti/"},{"title":"Duminica Sfântului Apostol Toma","url":"/tags/duminica-sf%C3%A2ntului-apostol-toma/"}],"timestamp":1745712000,"title":"Evanghelia dumnezeieștii încredințări","year":[{"title":"2025","url":"/year/2025/"}]},{"authors":[{"title":"","url":"/authors/pr--prof--dr--cristian-muntean/"}],"categories":[{"title":"Istorie","url":"/categories/istorie/"}],"content":"Părintele Constantin a înțeles de-a lungul vieții că în sine contemplația este un dar de la Dumnezeu, iar atitudinea prin care poate fi dăruită depinde în primul rând de om, pentru că tot ce constituie natura sa creștină este conținut în Hristos. Dacă privești viața lui Hristos fără ochii credinței, vezi un dezastru. De aceea insista să ai ochii credinței totdeauna treji.\nÎn prefața cărții „Lacrimă și har…” este creionat în câteva cuvinte profilul Părintelui Constantin: „Viața lui, compania între suferință și har, a fost o jertfă neîncetată pentru Dumnezeu și pentru oameni. Copil orfan, crescut de o bunică săracă, student strălucit, dar sărman, dormind pe băncile Gării de Nord, preot vrednic la Huși și ctitor al uneia din cele mai mari biserici din București, misionar și duhovnic aplecat asupra durerilor omenești, Părintele Sârbu a fost arestat în 1954 și condamnat la opt ani de închisoare pentru uneltire împotriva ordinii sociale. Întemnițat la Jilava, Aiud și Gherla, primește după eliberare încă doi ani de domiciliu obligatoriu în Bărăgan. Revenit în București, bătrân, bolnav și fără nici un mijloc de trai, solicită Patriarhului, cu smerenie, cea mai săracă parohie din București. Primește Biserica Sapienței, aflată atunci în ruină. Blândețea, dăruirea și mai ales puterea rugăciunii sale atrag în scurtă vreme la Sapienței o mulțime de oameni de toate vârstele și stările. Astfel, cu dragoste și răbdare, Părintele Sârbu crește mulțime de fii duhovnicești, făcându-se tuturor toate până ce Hristos ia chip într-înșii”.\nEra adânc și dezinteresat înrădăcinat în Hristos și Evanghelie și insista că viața creștină este viață de obște. Căuta să te responsabilizeze în lucrarea aproapelui pentru că la Judecată, spunea el, vom fi întrebați ce am făcut pentru cel de lângă noi și vom fi judecați nu atât pentru răul pe care l-am făcut, cât pentru binele pe care am refuzat să-l facem.\nO teologie socială care avea darul solidarității în Hristos§ Să-l vezi pe celălalt ca pe tine însuți era crezul în virtutea căruia și-a definit lucrarea pastorală întreaga viață, practicând o teologie socială care avea darul solidarității în Hristos, ce nu avea nevoie doar de cuvinte, ele se materializau în faptele milei trupești, ce vorbeau de la sine despre o dragoste jertfelnică și atentă față de oameni. Din mărturiile ucenicilor aflăm despre spiritul său practic. Își învăța ucenicii să fie ordonați, să nu trăiască cu mintea împrăștiată, să nu piardă vremea că timpul este scurt, să aibă un program de rugăciune zilnică, să fie punctuali și oameni de cuvânt, acei „oameni de omenie”, de care vorbea și părintele Teofil, să fie oameni cumpătați atât la mâncare, cât și la rugăciune.\nAvea darul de a „deosebi duhurile” într-un mod practic. Își învăța credincioșii să facă diferența între viața monahului și cea a credinciosului în ce privește ritmul vieții creștine și stăruia pentru rugăciunea minții, de toată vremea, ca suport pentru un duh creștinesc al vieții. Rugăciunea era afișată la intrarea în biserică și avea o formă particulară: „Doamne Iisuse Hristoase, Fiul lui Dumnezeu și al Maicii Domnului, miluiește-mă pe mine păcătosul”.\nExplica mereu că rugăciunea în biserică este divino-umană și numai dacă ne integrăm în atmosfera de rugăciune putem fi siguri că rugăciunea noastră, nedespărțită de a celorlalți, este primită, iar sufletele noastre se umplu de bucurie, de pace și nădejde. Te făcea să înțelegi că nu te mântuie nici lumânarea, nici pomelnicul, ci credința, rugăciunea și faptele bune. Acesta a fost proiectul lui de viață pe care l-a urmat cu o perseverență pilduitoare.\nOmul nou nu se poate forma decât în biserică§ Într-o perioadă în care se vorbea obsesiv despre „omul nou”, el insista că acest om nou nu se poate forma decât în biserică, printr-o conștiință vie a mărturisirii lui Hristos. De aceea insista mereu pentru practicarea spovedaniei și împărtășaniei ca sens al unei vieți creștine autentice. Nu-i plăcea să aibă „figuranți” în biserică.\nI se potrivește părintelui, în ce privește spovedania, o istorisire a lui Martin Buber din „Tradițiile hasidice”, când un rabin a fost întrebat cum de are atâta putere de a influența un păcătos care vine la el? Iar rabinul a răspuns: „Când vine cineva la mine, cobor în adâncul păcatului său, pas cu pas, împletesc rădăcinile sufletului meu cu rădăcinile sufletului său și, știind că păcatul lui este și păcatul meu, mă pocăiesc înaintea lui Dumnezeu, iar el se pocăiește împreună cu mine”.\nPărintele te făcea să înțelegi că e necesar să-l percepi pe celălalt ca pe tine însuți, insistând spre rugăciunea conștientă care nu înseamnă să spui lui Dumnezeu numele unei persoane, ci să o porți în inima ta, să o ții în fața Domnului în orice moment.\nTe făcea să înțelegi că singurul criteriu de a cunoaște pe cineva cu adevărat este să vezi cum a iubit, pentru că cine n-a iubit până la capăt, acela nu e creștin adevărat.\nDespre puterea lui iubitoare ne stau la îndemână mărturiile ucenicilor, minunile săvârșite, cărțile de care aminteam la începutul articolului și amintirile celor care l-au cunoscut în închisoare. Tulburătoare amintiri!\nDespre viața lui avem „privilegiul” de a avea un „memoriu-spovedanie”, pe care părintele l-a scris de mână în septembrie 1962 din Bărăgan, unde avea domiciliul forțat după ieșirea din închisoare, pe care l-a adresat Patriarhului Justinian cu rugămintea de a-i oferi o parohie din care să-și poată întreține familia după terminarea detenției la „domiciliu”. Memoriul nu a mai ajuns la Patriarh, fiind interceptat de Securitate. În acest memoriu părintele surprinde detaliat toate momentele semnificative din viața sa, de la greutățile copilăriei, legate de moartea mamei, sărăcia și celelalte neajunsuri, până la perioada seminarului, a Facultății de Teologie și a Conservatorului, în care lipsurile materiale sunt compensate de studiile strălucite. Ar fi multe de spus despre periplul anilor de început de preoție, despre plecarea la Huși și revenirea în București, într-o parohie nou-înființată „Parcul Călărași-Vergului”, fără biserică și casă parohială. Greutatea de a construi o biserică în tulburătoarea perioadă a anilor 1938-1954 nu mai surprinde pe nimeni.\nPărintele a gândit o biserică misionară capabilă să răspundă atât nevoilor spirituale, cât și celor materiale și culturale. La subsolul bisericii a organizat viața socio-culturală a parohiei, de la colecte de alimente în vremea foametei la cantină pentru bătrâni și săraci, la concerte și conferințe cu un public numeros.\nActivitățile sale nu au fost pe placul regimului ateu nou instalat și a fost condamnat la opt ani de închisoare pentru „uneltire asupra ordinii sociale”, i s-a imputat sprijinul pe care l-a primit de la mareșalul Antonescu pentru ridicarea bisericii, precum și crima de a-i fi pomenit la parastase pe Antonescu și Corneliu Codreanu.\nNeclintit în mărturisirea de credință§ Perioada detenției o petrece în penitenciarele din Jilava, Gherla, Dej și în lagărele de muncă de la Poarta Albă și Salcia, unde rămâne neclintit în mărturisirea de credință în ciuda tratamentului inuman la care a fost supus. După eliberarea din domiciliul obligatoriu primește, după îndelungi demersuri, Biserica Sapienței, care a fost închisă timp de 40 de ani și pe care o renovează, stăruind în formarea unei comunități vii. Îmbina armonios și neobosit rugăciunea cu munca, milostenia cu catehizarea credincioșilor, aplicând cât se poate de concret lucrarea „Mariei și a Martei”.\nNici aici nu a avut parte de prea multă liniște, fiind permanent în vizorul Securității și anchetat mereu (din trei în trei săptămâni). Verticalitatea și lipsa compromisului în mărturisirea credinței l-au făcut atât de incomod pentru regimul comunist, încât i s-a cerut explicit să-și aleagă într-un fel moartea.\nCu toată greutatea acestei „alegeri”, părintele a pregătit toate cele necesare pentru trecerea lui „dincolo”, convins fiind de propria învățătură cu care își educa ucenicii: „Cine are cuvântul lui Dumnezeu și se conduce mereu, ascultător, după el, știe totdeauna unde va ajunge. Acela știe că se duce după Dumnezeu și că va ajunge la Dumnezeu, pentru că un astfel de suflet umblă în lumină. Lucrează cât este ziuă și este fiu al zilei” (I Ioan 1, 7).\nPreocuparea părintelui pentru „omul nou”, care experiază duhul Împărăției în prezentul cotidian, prin „luminarea” radioasă a faptelor bune, face ca prezentul despre care vorbea să aibă un caracter eshatologic prin realitatea „luminii necreate” ce strălucește în lume, îngăduind experiența trăită a lui Dumnezeu, prin rugăciune.\nBiserica, ce-i era atât de dragă părintelui, se află permanent într-o stare de interval, între veacul acesta și cel ce va să vină, în care existența creștinului înăuntrul ei primește un caracter eshatologic, iar ieșirea lui din lume este părtășie de veșnicul prezent al slavei lui Dumnezeu.\nPentru acest adevăr și-a trăit mărturisirea până la capăt, învățând, „cu timp și fără timp”, că viața nu se sfârșește aici, că există un mâine de care nimeni nu scapă, un mâine când „toate ale noastre vor trece de la întuneric la lumină și se vor prețui nu cu măsurile noastre”.\n","date":"27 aprilie 2025","img":"/istorie/sfantul-mucenic-constantin-sarbu-pilda-de-marturisire-in-conditii-vitrege-ale-vietii/featured.jpg","lang":"ro","langName":"Română","largeImg":"/istorie/sfantul-mucenic-constantin-sarbu-pilda-de-marturisire-in-conditii-vitrege-ale-vietii/featured_hu_b7336772e9df9988.jpg","month":[{"title":"2025-04","url":"/month/2025-04/"}],"permalink":"/istorie/sfantul-mucenic-constantin-sarbu-pilda-de-marturisire-in-conditii-vitrege-ale-vietii/","series":[],"smallImg":"/istorie/sfantul-mucenic-constantin-sarbu-pilda-de-marturisire-in-conditii-vitrege-ale-vietii/featured_hu_7a0757634a63c896.jpg","tags":[{"title":"Părintele Constantin Sârbu","url":"/tags/p%C4%83rintele-constantin-s%C3%A2rbu/"},{"title":"Biserica „Parcul Călărași - Bariera Vergului“","url":"/tags/biserica-parcul-c%C4%83l%C4%83ra%C8%99i---bariera-vergului/"}],"timestamp":1745712000,"title":"Sfântul Mucenic Constantin Sârbu, pildă de mărturisire în condiții vitrege ale vieții","year":[{"title":"2025","url":"/year/2025/"}]},{"authors":[{"title":"","url":"/authors/pr--prof--dr--stelian-tofana/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 6-a din post (a Floriilor)\n„Înainte de Paști cu șase zile, Iisus a venit în Betania, unde era Lazăr, pe care îl înviase din morți. Și I-au făcut acolo cină și Marta slujea. Iar Lazăr era unul dintre cei ce ședeau cu El la masă. Deci Maria, luând o litră cu mir de nard curat, de mare preț, a uns picioarele lui Iisus și le-a șters cu părul capului ei, iar casa s-a umplut de mireasma mirului. Dar Iuda Iscarioteanul, unul dintre ucenicii Lui, care avea să-L vândă, a zis: Pentru ce nu s-a vândut mirul acesta cu trei sute de dinari și să-i fi dat săracilor? Însă el a zis aceasta nu pentru că îi era grijă de săraci, ci pentru că era fur și, având punga, lua din ce se punea în ea. A zis, deci, Iisus: Las-o, că pentru ziua îngropării Mele l-a păstrat. Că pe săraci totdeauna îi aveți cu voi, dar pe Mine nu Mă aveți totdeauna. Deci, mulțime mare de iudei au aflat că este acolo și au venit nu numai pentru Iisus, ci să vadă și pe Lazăr, pe care-l înviase din morți. Și s-au sfătuit arhiereii ca și pe Lazăr să-l omoare, căci, din pricina lui, mulți dintre iudei mergeau și credeau în Iisus. A doua zi, mulțimea cea mare, care se adunase la sărbătoare, auzind că Iisus vine în Ierusalim, a luat ramuri de finic și a ieșit întru întâmpinarea Lui și striga: Osana! Binecuvântat este Cel ce vine întru numele Domnului, Împăratul lui Israel! Și Iisus, găsind un asin tânăr, a șezut pe el, precum este scris: „Nu te teme, fiica Sionului! Iată, Împăratul tău vine șezând pe mânzul asinei”. Acestea nu le-au înțeles ucenicii Lui la început, dar, când S-a preaslăvit Iisus, atunci și-au adus aminte că acestea erau scrise despre El și că acestea I le-au făcut Lui. Așadar, dădea mărturie mulțimea care era cu El când l-a strigat pe Lazăr din mormânt și l-a înviat din morți. De aceea L-a și întâmpinat mulțimea, pentru că auzise că El a făcut minunea aceasta.” (Ioan 12, 1-18)\nCu șase zile înainte de Paști (In 12, 1), Mântuitorul Hristos, cu Ucenicii Săi, se găsea în satul Betania, în casa unui oarecare Simon Leprosul (Mt 26, 6; Mc 14, 3), fiind invitat la cină. La masă se găsea și Lazăr, prietenul Său, cel pe care, cu puțin timp în urmă, tocmai îl înviase din morți. Despre sora lui, Marta, evanghelistul spune că „slujea”, adică servea la masă. Este surprinzător faptul că Marta a avut responsabilitatea slujirii la masă într-o casă străină. Probabil că acei trei frați, Lazăr, Marta și Maria, erau apropiați ai familiei lui Simon Leprosul, formând, astfel, ca prieteni ai lui Iisus, o primă comunitate de „ucenici de casă” ai Acestuia. Unii comentatori chiar văd în această mică „comunitate” anticiparea viitoarelor „biserici din casă” (cf. 1 Cor 16, 19) ale primilor creștini.\nȘtirea că Iisus se află nu departe de Cetatea Sfântă i-a determinat pe mulți dintre cei care veniseră de Paști la Ierusalim să meargă în Betania pentru a-L vedea pe Iisus, dar mai ales pe Lazăr, cel înviat.\nEcoul acestei minuni se răspândise repede în împrejurimi. Să învie cineva a patra zi, când trupul intra deja în putrefacție, nu se mai auzise. Astfel că se puneau întrebări, se căutau explicații, se cerceta genealogia acestui Profet, care făcuse o astfel de minune. Și se descoperea că era urmaș al lui David împăratul. Așa se face că, a doua zi, aflând că Iisus intră în Ierusalim, o mare mulțime de oameni, cuprinsă de un entuziasm de nedescris, îl primește ca pe un veritabil împărat.\nCine intra în cetate?§ Ucenicii îi așterneau pe cale veșmintele lor; mulțimile rupeau din copaci ramuri verzi; copiii îl adulau (Mt 21, 8). Din toate părțile se auzeau aclamații: „Osana! Binecuvântat este cel ce vine întru numele Domnului, împăratul lui Israel!” (In 12, 13). Cuvintele acestor aclamații erau un amănunt menit să fie unul dintre semnele recunoașterii lui Mesia. Pentru Ioan Evanghelistul, expresii precum „Osana” și „Împăratul lui Israel” exprimau clar așteptările mesianice ale poporului, dar care vedea în Iisus doar un împărat lumesc, din seminția lui David. „Osana” în ebraică înseamnă „ajută”. Se aștepta, așadar, ajutorul lui Dumnezeu, venit printr-un împărat mesianic.\nIntrarea Sa în Ierusalim fusese profețită încă de pe vremea lui Zaharia. Cuvintele profetului se împlineau acum (Zah 9, 9). Era cea din urmă intrare a lui Iisus în Ierusalim înainte de Patimile și Învierea Sa. A fost, cu adevărat, o intrare triumfală!\nÎn mijlocul acestui entuziasm general, cineva era, însă, trist și abătut. Era tocmai Acela căruia îi erau adresate toate aceste osanale: Iisus. Evanghelistul Luca este singurul care înregistrează această stare sufletească a Mântuitorului. Iată ce spune el: „Și când s-a apropiat, văzând cetatea, a plâns pentru ea, zicând: Dacă ai fi cunoscut și tu, în ziua aceasta, cele ce sunt spre pacea ta!” (Lc 19, 41-42).\nIisus mergea printre mulțimea zgomotoasă, dar se pare că nu o auzea. Privea dincolo de ea la cele ce aveau să I se întâmple peste câteva zile, în Ierusalim, când, în loc de „Osanale”, o bună parte din aceeași mulțime de oameni va striga, în curtea lui Pilat: „Răstignește-L! Răstignește-L!” (In 19, 6). Mântuitorul vedea anticipat cum unul dintre ucenici îl va vinde, cum altul se va lepăda de Dânsul, cum toți îl vor părăsi. Înaintea Lui era prezentă toată suferința ce-L aștepta în Ierusalim: procesul, batjocorirea, condamnarea la moarte, bătăile, cununa de spini și, în cele din urmă, moartea amară pe cruce. Vedea cum cei care doreau eliberarea de romani se vor alia, în mod ridicol, cu romanii, împotriva Lui, dobândind faima de „omorâtori de Dumnezeu”. Iată, așadar, motivul pentru care era trist!\nDar tristețea Sa nu era una obișnuită. Era amară, amestecată cu lacrimi. Plângea pentru cetate, care L-a refuzat, dar și pentru neamul Său, care avea să piară pentru necredința lui. Într-un alt context, constatarea Mântuitorului, vizavi de cetate, este cât se poate de tristă: „Ierusalime, Ierusalime! De câte ori am voit să adun pe fiii tăi, cum își adună cloșca puii sub aripi, dar tu n-ai voit” (Mt 23, 37).\nÎntrebări cu răspuns sau fără răspuns?§ De Florii, creștinii de pretutindeni sărbătoresc intrarea triumfală a Domnului Iisus în Ierusalim. Așa cum s-au bucurat locuitorii de odinioară ai cetății lui David, când Domnul Iisus a intrat în Ierusalim, ne bucurăm și noi de acest praznic.\nPurtăm ramuri de stâlpări în mână, cântăm imnuri de biruință. Dar oare câți dintre noi am cunoscut cu adevărat vremea „cercetării” noastre de către Dumnezeu? Ne-a cercetat în copilărie, protejându-ne. Am cunoscut această cercetare? Ne-a cercetat în adolescență, în tinerețe, cerându-ne inima. I-am oferit-o? Au găsit pașii noștri plăcere în căile Lui, ca răspuns la cercetarea Sa? Ne-a cercetat la maturitate, ajutându-ne să încheiem niște studii, să încropim o familie, să găsim un serviciu, să ne facem o operă. De câte ori I-am mulțumit, recunoscându-I ajutorul? Ne-a cercetat la bătrânețe, dându-ne tărie și alungându-ne singurătatea: De câte ori te-ai gândit sau te gândești la iminentul răspuns pe care trebuie să-l dai în fața Lui față de tot trecutul vieții tale?\nAșadar, am dat, oare, în trecut, și dăm, în prezent, mai multă ascultare chemării lui Iisus decât evreii de demult? Sau ne găsim în aceeași osândă, în aceeași încrâncenare, în aceeași orbire sufletească, într-o falsă încredere în legi și tradiții, într-o falsă evlavie, în aceeași nestatornicie în a opta constant pentru Iisus, precum mulțimea entuziastă care l-a aclamat trecător în drumul Său spre Ierusalim, dar i-a cerut crucificarea, în același Ierusalim, după doar câteva zile?\nSentința pentru lipsa cunoașterii și a recunoașterii cercetării lui Dumnezeu e drastică. Evangheliștii Matei și Luca își amintesc de acea tragică sentință pronunțată împotriva Ierusalimului (Mt 24, 2). Atenție, așadar, la vremea cercetării noastre! E chiar acum! Acum, azi, suntem cercetați de Dumnezeu. Recunoaștem?\nDrumul izbăvitor al patimilor și al morții n-a fost bătătorit de Iisus doar pentru oamenii timpului Său, ci și pentru noi. Profetul Isaia ne spune lămurit acest lucru: „El a purtat suferințele noastre și durerile noastre le-a luat asupra Sa. El a fost străpuns pentru păcatele noastre și zdrobit pentru fărădelegile noastre. El a fost pedepsit pentru mântuirea noastră și prin rănile Lui noi toți ne-am vindecat” (Isaia 53, 4-5).\nActualizate, cuvintele profetului ne responsabilizează pe fiecare în parte. Toți purtăm o parte din vina care a lovit pe Fiul lui Dumnezeu Întrupat. Mergând mai departe cu reflecția, putem spune chiar ceva mai mult: autorii batjocoririi, ai suferinței și ai morții lui Iisus n-au fost doar cărturarii, fariseii, Sinedriul iudaic ori Procuratotul Pilat, ci și noi, toți, fiecare în parte.\nAceste gânduri trebuie să ne stăpânească mintea și inima toată viața, dar mai cu seamă în „Săptămâna Pătimirilor lui Iisus”. Toate cele auzite, în această săptămână, nu fac parte dintr-un spectacol dramatic al unui timp trecut, ci din viața reală, prezentă, a angajării noastre creștine. Pentru răscumpărarea noastră El a plătit un preț, dar nu în aur sau în argint. Acest preț a fost sângele Său, vărsat pe cruce. De aceea, Iisus așteaptă de la fiecare în parte să-i predăm această viață, atât de scump plătită, pentru a fi răscumpărată din moarte.\nÎntr-una din icoanele ce zugrăvesc scena intrării Mântuitorului în Ierusalim, între cei care îl primesc cu bucurie și entuziasm se găsesc și mulți copii. Acolo este înfățișat un amănunt de o frumusețe înduioșătoare: în planul întâi este zugrăvit un copil care sărută, din mers, poala hainei lui Iisus. Mesajul acestui amănunt, oferit de pictorul icoanei, este relevant pentru orice creștin: În care parte a tabloului ne găsim? Printre mulțimea oscilantă și nestatornică în a se raporta la Iisus sau în puritatea gestului sincer al copilului, sărutând nu poala hainei lui Iisus, ci întreg trupul Său jertfit și preamărit pe Golgota și ieșind triumfal din mormânt în dimineața Învierii?\n","date":"13 aprilie 2025","img":"/cuvant-duhovnicesc/intrarea-domnului-in-ierusalim-tristete-de-florii/featured.jpg","lang":"ro","langName":"Română","largeImg":"/cuvant-duhovnicesc/intrarea-domnului-in-ierusalim-tristete-de-florii/featured_hu_d47e5d149543467b.jpg","month":[{"title":"2025-04","url":"/month/2025-04/"}],"permalink":"/cuvant-duhovnicesc/intrarea-domnului-in-ierusalim-tristete-de-florii/","series":[],"smallImg":"/cuvant-duhovnicesc/intrarea-domnului-in-ierusalim-tristete-de-florii/featured_hu_c6634fca1b27828b.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 6-a Din Postul Mare","url":"/tags/duminica-a-6-a-din-postul-mare/"},{"title":"Duminica Floriilor","url":"/tags/duminica-floriilor/"}],"timestamp":1744502400,"title":"Intrarea Domnului în Ierusalim - Tristețe de Florii?","year":[{"title":"2025","url":"/year/2025/"}]},{"authors":[{"title":"","url":"/authors/patriarhul-daniel/"}],"categories":[],"content":"Pastorala de Sfintele Paști 2025\nHristos a înviat!§ „Adevărat, adevărat zic vouă, că vine ceasul, și acum este, când morții vor auzi glasul Fiului lui Dumnezeu, și cei ce vor auzi vor învia.” (Ioan 5, 25)\nPreacuvioși și Preacucernici Părinți,\nIubiți frați și surori în Domnul,\nÎnvierea lui Hristos este temelia și începutul învierii tuturor oamenilor. Această taină este inima sau centrul Evangheliei propovăduite de Sfinții Apostoli și esența credinței ortodoxe mărturisite de Biserică. De aceea, sărbătoarea Sfintelor Paști este numită în Ortodoxie „Sărbătoarea sărbătorilor”.\nDomnul Iisus Hristos, Cel înviat din morți, este numit în Sfânta Scriptură „începătură (a învierii) celor adormiți” (1 Corinteni 15, 20) și „Întâiul născut din morți” (Coloseni 1, 18), iar sărbătoarea Învierii Domnului Iisus Hristos este arvună duhovnicească și icoană profetică a învierii de obște a tuturor oamenilor din toate timpurile și din toate popoarele.\nDomnul Iisus Hristos „S-a smerit pe Sine, ascultător făcându-Se până la moarte, și încă moarte pe cruce” (Filipeni 2, 8). El a asumat viața noastră amestecată cu moartea pentru a ne face părtași vieții Sale veșnice. Înainte de a-l învia din morți pe prietenul Său Lazăr, Iisus „a lăcrimat” (cf. Ioan 11, 35), trăind durerea neamului omenesc înrobit de păcat și de moarte. „Domnul lăcrimează, văzând pe omul făcut după chipul Său intrat în stricăciune, ca să ne scape de lacrimile noastre”, ne spune Sfântul Chiril al Alexandriei1. Sfântul preot mărturisitor Dumitru Stăniloae descria starea în care ajunsese umanitatea stăpânită de moarte astfel: „Moartea este cea mai cumplită tragedie pentru oameni. Merită cu adevărat să plângem din pricina ei. Și chiar Dumnezeu trăiește mila pentru oameni din pricina ei. Căci nu este o dispariție pur și simplu, ci un chin veșnic. De aceea, El însuși Și-o însușește pentru a o birui sau intră în ea ca noi să nu rămânem în ea. Ea chinuiește pe om și înainte de-a se produce. Hristos o asumă, o primește, dar nu rămâne în ea, ci o face trecere la viața veșnic fericită pentru Sine și pentru cei ce se unesc prin iubire cu El și cu ceilalți. Moartea e biruită de iubire, de bucuria iubirii de Dumnezeu Cel iubitor de oameni”2.\nÎnvierea este darul exclusiv al lui Dumnezeu pentru toți oamenii. Însă, acest dar este oferit mai întâi în Iisus Hristos, în Fiul Său Cel veșnic, deoarece „din dor nesfârșit după oameni, Cel ce există prin fire S-a făcut cu adevărat însuși cel iubit”, adică om3.\nCeea ce s-a realizat în Domnul Iisus Hristos prin Învierea Sa din morți se va realiza cu umanitatea întreagă, cu toate popoarele, cu toate generațiile, de la Adam până la sfârșitul lumii. Sfântul Apostol Pavel, în Epistola întâi către Corinteni, spune că „Paștile nostru Hristos S-a jertfit pentru noi” (1 Corinteni 5, 7) și „precum în Adam toți (oamenii) mor, așa și în Hristos toți vor învia” (1 Corinteni 15, 22). Toți oamenii vor învia în Hristos, și cei care au crezut, și cei care n-au crezut în El, pentru că învierea de obște este darul lui Dumnezeu pentru întreaga umanitate. Însă, „cei ce au făcut cele bune” vor învia „spre învierea vieții, iar cei ce au făcut cele rele, spre învierea osândirii” (Ioan 5, 29).\nBotezați întru moartea Lui, ca și învierii Lui să fim părtași…§ Ca să-i încredințeze pe ucenicii Săi de adevărul Învierii Sale din morți, Domnul Iisus Hristos S-a arătat de mai multe ori și în mai multe locuri, timp de patruzeci de zile, de la Paști până la Înălțare. Mai întâi, Domnul Hristos S-a arătat femeilor mironosițe, apoi ucenicilor Săi și altor oameni, așa cum ne mărturisesc Sfintele Evanghelii (cf. Matei cap. 28; Marcu cap. 16; Luca cap. 24; Ioan cap. 20-21), Cartea Faptele Apostolilor (cf. 1, 3) și unele scrieri ale Sfântului Apostol Pavel (cf. 1 Corinteni 15, 6).\nHristos Cel înviat este prezent în Biserică prin Duhul Sfânt, luminând Biserica să înțeleagă Scripturile, să săvârșească Sfintele Taine și să păzească toate cele poruncite de El, îndreptând necontenit viața creștinilor spre învierea de obște și spre Împărăția cerească a slavei Preasfintei Treimi (cf. Ioan 16, 13).\nÎn mod deosebit, Hristos Domnul Cel înviat din morți este prezent și Se dăruiește credincioșilor în Taina Sfintei Euharistii. Prin participarea la Sfânta Euharistie, înțelegem și simțim duhovnicește că Învierea lui Hristos este temelia și începutul învierii noastre, potrivit făgăduinței Sale: „Cel ce mănâncă trupul Meu și bea sângele Meu are viață veșnică, și Eu îl voi învia în ziua cea de apoi” (Ioan 6, 54), sau „Cel ce mănâncă trupul Meu și bea sângele Meu rămâne întru Mine și Eu întru el” (Ioan 6, 56). Iată de ce Învierea Domnului nu este serbată doar o dată în an, ci la fiecare început de săptămână, Duminica. Această zi se numește Duminică pentru că ea este „Ziua Domnului” (Dies Dominica), adică ziua întâi a săptămânii în care a înviat Domnul, „ziua pe care a făcut-o Domnul, să ne bucurăm și să ne veselim întru ea” (Psalmul 117, 24).\nDe aceea, Sfântul Apostol Pavel îi îndeamnă pe creștini la viețuire în lumina Învierii lui Hristos și la pregătire pentru învierea de obște: „Au nu știți că toți câți în Hristos Iisus ne-am botezat, întru moartea Lui ne-am botezat? […] Așa și voi, socotiți-vă că sunteți morți păcatului, dar vii pentru Dumnezeu, în Hristos Iisus, Domnul nostru” (Romani 6, 3 și 11).\nIubiți credincioși și credincioase,\nDomnul Iisus Hristos, Cel răstignit, înviat din morți și înălțat întru slavă, Se oferă lumii în Biserică, printr-o dublă mișcare de iubire: pe de o parte, inima omenească a lui Hristos, Fiul lui Dumnezeu, este receptacolul tuturor suferințelor și al întregii vieți omenești din lume, iar pe de altă parte, viața divino-umană a lui Hristos Cel răstignit, înviat și înălțat întru slavă se comunică lumii prin Sfintele Taine și sfintele slujbe ale Bisericii, ca pregustare a păcii și bucuriei din Împărăția cerurilor (cf. Matei 28, 20).\nDacă nu ar fi învierea morților, viața omului, ca ființă rațională, liberă și iubitoare, s-ar reduce la un orizont biologic limitat, care se termină la mormânt. Fără înviere, ca biruință asupra păcatului și a morții, toate idealurile omenirii de adevăr, dreptate, bunătate și iubire milostivă rămân fără suport etern și fără sens existențial.\nÎnvierea lui Hristos ne dă înțelesurile existenței§ Din această perspectivă, credința în Domnul Iisus Hristos oferă mai multe înțelesuri ale Învierii pentru viața creștină.\n1) Primul înțeles al Învierii pentru oameni este cel spiritual sau duhovnicesc. Domnul Iisus Hristos, prin Evanghelia Sa, cheamă pe oameni mai întâi la învierea sufletului din moartea cauzată de păcate: „Cel ce ascultă cuvântul Meu și crede în Cel ce M-a trimis are viață veșnică și la judecată nu va veni, ci s-a mutat de la moarte la viață” (Ioan 5, 24). Așadar, învierea oamenilor nu este rezervată doar unei epoci viitoare, la sfârșitul lumii acesteia, ci ea se produce acum în sufletele celor care aud și primesc Cuvântul lui Dumnezeu: „Adevărat, adevărat zic vouă, că vine ceasul, și acum este, când morții vor auzi glasul Fiului lui Dumnezeu, și cei ce vor auzi vor învia” (Ioan 5, 25).\n2) Al doilea înțeles al Învierii pentru oameni este unul biologic sau fizic. Din iubire milostivă față de cei îndurerați de moartea celor dragi, Domnul Iisus Hristos a înviat pe fiul văduvei din Nain (cf. Luca 7, 11-16), pe fiica lui Iair (cf. Matei 9, 18-26; Marcu 5, 21-43; Luca 8, 40-56) și pe prietenul Său, Lazăr, fratele surorilor Marta și Maria din Betania (cf. Ioan 11, 1-46). Aceste trei persoane tinere au revenit la viața pământească obișnuită, biologică, iar la bătrânețe au murit ca toți oamenii. Însă, cu prilejul învierii lui Lazăr, Domnul Iisus Hristos descoperă surorii acestuia, Marta, adevărul că sufletul omului care crede în Hristos rămâne veșnic viu, chiar dacă trupul acestuia moare. În acest sens, Domnul Iisus spune: „Eu sunt învierea și viața; cel ce crede în Mine, chiar dacă va muri, va trăi. Și oricine trăiește și crede în Mine nu va muri în veac” (Ioan 11, 25-26).\n3) Înțelesul eshatologic sau ultim al Învierii. Învierea Domnului Hristos nu este revenirea la viața pământească, biologică sau naturală, ci intrarea într-un nou mod de existență, necunoscut oamenilor până la Învierea lui Hristos, și anume este trecerea Lui cu sufletul și cu trupul la viața cerească veșnică, în Împărăția cerurilor, în care nu mai este lacrimă și nici moarte (cf. Apocalipsa 21, 4). Hristos Cel înviat din morți omoară moartea, adică îi pune un capăt, „cu moartea pe moarte călcând” – cum spune Troparul Învierii Domnului. De aceea, Sfântul Apostol Pavel spune despre Hristos Cel înviat că moartea nu mai are putere asupra Lui (cf. Romani 6, 9). Așa va fi și învierea de obște. Prin urmare, lumina și bucuria Învierii lui Hristos dau sens istoriei universale a omenirii și creației întregi, pentru că o îndreaptă spre viață veșnică și spre un cer nou și un pământ nou (cf. Apocalipsa 21, 1). Oamenii care vor fi încă în viață când Domnul Iisus Hristos va veni cu slavă și putere multă (cf. Matei 16, 27 și 25, 31), să judece viii și morții, la a doua Sa venire, aceia se vor schimba într-o clipită (cf. 1 Corinteni 15, 51-52). Adică, aceia vor cunoaște o mutare de la condiția de viață umană, biologică, stricăcioasă, la o stare a trupului nestricăcioasă, înduhovnicită, transfigurată.\n4) Învierea de obște va fi urmată de Judecata de Apoi sau Universală, de evaluarea spirituală a vieții și libertății tuturor oamenilor din toate timpurile și din toate locurile, potrivit criteriului iubirii milostive față de cei aflați în nevoi (cf. Matei 25, 31-46).\nÎnvierea, ținta finală spre care se îndreaptă Biserica și umanitatea întreagă§ Oamenii care în timpul vieții lor pământești au răspuns iubirii smerite și milostive a lui Dumnezeu vor fi veșnic fericiți în comuniune cu Dumnezeu Cel milostiv. Cei care în mod liber au refuzat chemarea iubirii milostive sau darnice a lui Dumnezeu, aceia vor simți vidul sufletesc al refuzului iubirii lui Dumnezeu, așa cum ne arată Evanghelia după Sfântul Evanghelist Matei, în capitolul 25.\nDin acest capitol învățăm că Hristos Domnul respectă atât de mult libertatea omului, încât, din smerenie totală, prezența Sa se ascunde tainic în oamenii cei mai săraci și suferinzi, marginalizați, neglijați și disprețuiți, care trăiesc în lume la limita dintre viață și moarte. Însă, în Ziua Judecății de Apoi, Domnul Iisus Hristos va arăta slava și libertatea Sa de Creator al universului și al omului, de a stabili comuniunea eternă cerească de iubire și fericire cu toți oamenii smeriți și milostivi.\nAșadar, învierea de obște este ținta finală spre care se îndreaptă Biserica și umanitatea întreagă. Aceasta explică de ce Crezul ortodox are la final, ca ultim articol, această mărturisire: „Aștept învierea morților și viața veacului ce va să fie”. Faptul că noi mărturisim în Crezul sau Simbolul de credință ortodox că așteptăm „învierea morților și viața veacului ce va să fie” arată că toate etapele vieții sunt îndreptate spre înviere, că timpul nostru pe pământ este un timp de pregătire pentru înviere, că moartea nu este ultima etapă a vieții noastre, deoarece Hristos a transformat moartea în paște, în trecere spre viața veșnică. De aceea, creștinul trebuie să fie plin de speranță și de bucurie. El crede cu tărie că moartea fizică este doar o trecere sau o mutare la viața cerească, că viitorul definitiv sau ultim al omului este Împărăția lui Dumnezeu, adică intrarea drepților smeriți și milostivi în bucuria, pacea și lumina Preasfintei Treimi (cf. Romani 14, 17).\nDreptmăritori creștini,\nPaștile sunt o revărsare de bucurie ce perpetuează bucuria ucenicilor care au văzut pe Domnul Iisus Hristos înviat din morți. Prin urmare, bucuria că moartea a fost biruită și viața veșnică dăruită oamenilor în arvună este bucuria cea mai mare a credinței, care copleșește toate bucuriile trecătoare din viața omului pe pământ.\nÎn aceste zile de sărbătoare, de lumină și de bucurie pentru viața noastră creștină, vă îndemnăm pe toți, cu părintească și frățească dragoste în Hristos, să arătați lumina dreptei credințe și a faptelor bune pretutindeni unde vă aflați, împărtășind și altora bucuria Învierii Domnului nostru Iisus Hristos.\nSă ne rugăm să fie pace în țara noastră și în întreaga lume. Să arătăm semne de iubire frățească și tuturor românilor aflați printre străini.\nÎn contextul Anului omagial al Centenarului Patriarhiei Române, mulțumim în mod deosebit tuturor celor care au sprijinit până acum și celor care vor sprijini, prin cuvânt și faptă, construirea Catedralei Naționale – Catedrala Mântuirii Neamului, pentru ca aceasta să poată fi sfințită în 26 octombrie 2025.\nCu prilejul Sfintelor Sărbători de Paști, vă adresăm tuturor calde doriri de sănătate și fericire, pace și bucurie, dimpreună cu salutarea pascală: Hristos a înviat! Adevărat a înviat!\nAl vostru către Hristos-Domnul rugător,\n† DANIEL\nPrin harul lui Dumnezeu,\nArhiepiscopul Bucureștilor,\nMitropolitul Munteniei și Dobrogei,\nLocțiitorul tronului Cezareei Capadociei și\nPatriarhul Bisericii Ortodoxe Române\nNote:\n1 Sf. Chiril al Alexandriei, Comentariu la Evanghelia Sfântului Ioan VII-VIII, în Scrieri. Partea a patra, trad., introd. și note Pr. Prof. Dr. Dumitru Stăniloae, coll. Părinți și Scriitori Bisericești, vol. 41, Ed. Institutului Biblic și de Misiune al Bisericii Ortodoxe Române, București, 2000, p. 752.\n2 Sf. Chiril al Alexandriei, Scrieri. Partea a patra, p. 752, n. 1414.\n3 Sf. Maxim Mărturisitorul, Ambigua, trad., introd. și note Pr. Prof. Dr. Dumitru Stăniloae, Ed. Institutului Biblic și de Misiune al Bisericii Ortodoxe Române, București, 2006, p. 78.\nSursa foto: Wikipedia\n","date":"9 aprilie 2025","img":"/cuvant-duhovnicesc/invierea-lui-hristos-si-invierea-mortilor/featured.jpg","lang":"ro","langName":"Română","largeImg":"/cuvant-duhovnicesc/invierea-lui-hristos-si-invierea-mortilor/featured_hu_df17541be4ec1bcf.jpg","month":[{"title":"2025-04","url":"/month/2025-04/"}],"permalink":"/cuvant-duhovnicesc/invierea-lui-hristos-si-invierea-mortilor/","series":[],"smallImg":"/cuvant-duhovnicesc/invierea-lui-hristos-si-invierea-mortilor/featured_hu_f2e749ca0a4ff747.jpg","tags":[{"title":"Pastorala Sinodală","url":"/tags/pastorala-sinodal%C4%83/"}],"timestamp":1744156800,"title":"Învierea lui Hristos și învierea morților – înțelesuri dogmatice și pastorale","year":[{"title":"2025","url":"/year/2025/"}]},{"authors":[{"title":"","url":"/authors/ps-teofil-de-iberia/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 5-a din Post (a Cuvioasei Maria Egipteanca)\n„În vremea aceea Iisus a luat la Sine iarăși pe cei doisprezece și a început să le spună cele ce aveau să I se întâmple: Iată, ne suim la Ierusalim și Fiul Omului va fi predat arhiereilor și cărturarilor; Îl vor osândi la moarte și-L vor da în mâna păgânilor; Îl vor batjocori, și-L vor scuipa, și-L vor biciui și-L vor omorî, dar după trei zile va învia. Și au venit la El Iacov și Ioan, fiii lui Zevedeu, zicându-I: Învățătorule, voim să ne faci ceea ce vom cere de la Tine. Iar El le-a zis: Ce voiți să vă fac? Iar ei I-au zis: Dă-ne nouă să ședem unul de-a dreapta Ta și altul de-a stânga Ta, întru slava Ta. Dar Iisus le-a răspuns: Nu știți ce cereți! Puteți să beți paharul pe care îl beau Eu sau să vă botezați cu botezul cu care Mă botez Eu? Iar ei I-au zis: Putem. Și Iisus le-a zis: Paharul pe care Eu îl beau îl veți bea și cu botezul cu care Mă botez vă veți boteza, dar a ședea de-a dreapta Mea sau de-a stânga Mea nu este al Meu a da, ci celor pentru care s-a pregătit. Și, auzind, cei zece au început a se mânia pe Iacov și pe Ioan. Atunci Iisus, chemându-i la Sine, le-a zis: Știți că cei ce se socotesc cârmuitori ai neamurilor domnesc peste ele și cei mai mari ai lor le stăpânesc. Dar între voi nu trebuie să fie așa, ci care va vrea să fie mare între voi, să fie slujitor al vostru; și care va vrea să fie întâi între voi, să fie slugă tuturor. Că și Fiul Omului n-a venit ca să I se slujească, ci ca El să slujească și să-Și dea sufletul răscumpărare pentru mulți.” (Marcu 10, 32-45)\nCălătoria noastră spre marele praznic al Învierii Domnului se apropie de sfârșit. Această duminică este ultima în care accentul cade pe patimile noastre, pe suferințele noastre. De mâine începând, poate chiar cu acest cuvânt al Evangheliei, atenția ne va fi abătută spre Pătimirea lui Hristos. Timpul cuprins de Postul Păresimilor a fost pentru noi o școală, o școală a pocăinței; pocăință care trebuie să nască în sufletul nostru o dragoste curată, o dragoste fierbinte față de Mântuitorul nostru Iisus Hristos, Care ne-a iubit atât de mult, încât Și-a dat viața pentru noi. În această duminică ni se atrage atenția asupra a două mari păcate: mândria și desfrânarea. Sunt mari, pentru că sunt păcate împotriva iubirii, și pentru că ele vin spre noi cu masca iubirii, motiv pentru care în fața lor pot să cadă cu ușurință chiar oameni sporiți duhovnicește.\nPrin cuvântul Evangheliei (Marcu 10, 32-45) suntem avertizați asupra păcatului mândriei. Doi dintre Apostoli, Iacob și Ioan, au venit în fața Domnului Hristos și, la întrebarea „Ce voiți să vă fac?” (Marcu 10, 36), I-au adresat această rugăminte: „Dă-ne nou să stăm unul de-a dreapta Ta și altul de-a stânga Ta, întru slava Ta” (Marcu 10, 37). Și ei credeau că fac aceasta din dragoste. Din dragoste față de Domnul și Învățătorul lor. Dar Domnul, cunoscând adâncul inimii lor, le-a descoperit că aceasta nu era o mișcare a iubirii, ci mai degrabă a mândriei. Sub masca iubirii față de Domnul Hristos, se ascundea insidios dorința de stăpânire, dorința de a-i dirija pe ceilalți, de a fi mai mari peste ceilalți oameni, și nu mai mari între ceilalți oameni. De aceea, Domnul i-a mustrat cu blândețe pe cei doi și, lesne de înțeles, i-a învățat pe toți ucenicii, care s-au mâhnit, s-au tulburat pentru situația creată și le-a transmis că în această lume, cei care stăpânesc o fac prin autoritate, prin putere. Îndemnul este ca între ei să nu fie așa. Dimpotrivă, cel care va voi să fie mai mare între ei, va trebui să fie slujitorul celorlalți. Argumentația continuă prin exemplul personal, întrucât Hristos a venit în această lume nu ca să I Se slujească, ci ca El Însuși să slujească și să-Și dea viața pentru mulți.\nIată marele pericol care ne paște pe toți. Sub masca iubirii se pot ascunde o mândrie foarte mare și o dorință de a-i stăpâni pe ceilalți oameni. Într-adevăr, este de dorit ca fiecare dintre noi să ne cercetăm și să vedem - atunci când ni se pare că facem gesturi de iubire față de Dumnezeu sau față de aproapele nostru - dacă sunt gesturi de iubire sau mai degrabă mișcări ale mândriei.\nSă facem lucrurile din dragoste§ Fariseul, despre care ni s-a vorbit la începutul Triodului, credea că-L iubește pe Dumnezeu, făcând fapte bune. Și se ruga zicând: „Dumnezeule, Îți mulțumesc că nu sunt ca ceilalți oameni, răpitori, nedrepți, adulteri, sau ca și acest vameș. Postesc de două ori pe săptămână, dau zeciuială din toate câte câștig” (Luca 18, 11). Și lui Dumnezeu nu I-a plăcut această rugăciune, pentru că era, de fapt, un rod al mândriei. Fariseul dorea să se îndreptățească pe sine în fața lui Dumnezeu și bineînțeles că și în fața oamenilor. Aștepta răsplată din partea lui Dumnezeu și, de asemenea, aștepta laude din partea oamenilor. Și cred că ne recunoaștem și noi în această ipostază. Adeseori, când facem ceva bun, pentru Dumnezeu sau pentru aproapele nostru, așteptăm deopotrivă și răsplată și laudă, iar dacă nu le primim suferim foarte mult, ne tulburăm foarte mult și spunem că nu vom mai continua să facem binele pe care l-am făcut, de vreme ce nu suntem apreciați, lăudați și răsplătiți. Atunci când se face ceva din dragoste, nu mai reacționăm în felul acesta. Dragostea este gratuită. Fie că suntem răsplătiți sau nu, fie că suntem lăudați sau nu, noi nu putem să facem altfel decât așa. Sfântul Apostol Pavel descrie iarăși foarte frumos cum arată dragostea. Ne spune că ea toate le suferă, toate le crede, toate le rabdă, niciodată nu cade. Să ne cercetăm așadar, iubiții mei, și să vedem dacă într-adevăr, la sfârșitul acestor zile de post, în inima noastră cu adevărat a rodit dragostea curată, dragostea jertfelnică, dragostea gratuită. Și dacă nu este așa, atunci înseamnă că mai avem de lucrat. Trebuie să continuăm pocăința noastră, să stăruim în rugăciune și să-I cerem Domnului să ne vindece mintea și inima. Și să aprindă El întru noi focul iubirii.\nPrin viața Sfintei Maria Egipteanca, pomenită în această a cincea duminică a Postului Mare, ni se atrage atenția asupra păcatului desfrânării, care de asemenea se poate masca în chipul dragostei. Foarte mulți dintre cei care trăiesc în desfrânare consideră că iubesc. Maria Egipteanca, atunci când s-a dedat desfrânării la o vârstă foarte fragedă, credea că prin aceasta trăiește deplina viață, trăiește dragostea. Dar s-a dovedit că nu este așa. Această aparentă dragoste nu i-a adus împlinire, bucurie și pace, ci i-a obosit și i-a îmbolnăvit și trupul, și sufletul.\nDumnezeu să fie pe tot locul§ Din nefericire, în zilele noastre foarte mulți creștini trăiesc în desfrânare și justifică acest păcat crezând că este dragoste. Mai mult, să știți că desfrânare nu este doar păcatul trupesc, ci desfrânare este tot ceea ce iubim mai mult decât pe Dumnezeu. De aceea, Mântuitorul Hristos avertizează pe cei care iubesc mai mult lumescul decât dumnezeiescul că nu sunt vrednici de El (Matei 10, 37). Adică este o încălcare a poruncii iubirii. Porunca întâi și cea mai mare din lege ne cere nouă, tuturor, să-L iubim pe Domnul Dumnezeu din toată inima, din tot sufletul și din toată puterea (Deuteronom 6, 5). În logica harului, în logica iubirii duhovnicești, Dumnezeu nu trebuie să fie doar pe locul întâi, ci trebuie să fie pe tot locul. Pe Dumnezeu trebuie să-L iubim din toată inima, din tot sufletul și din toată puterea. Și apoi, prin această dragoste, îi iubim și pe părinți, și pe copii, și pe prieteni, și de asemenea îi putem iubi și pe dușmani. Pentru că-i socotim pe toți egali, toți suntem chipul lui Dumnezeu, toți suntem zidirea lui Dumnezeu, toți avem nevoie de mântuire.\nSă fim, așadar, cu multă luare-aminte la acest mare păcat al desfrâului, care poate veni spre noi sub masca iubirii. Ca să ne vindecăm de acest păcat este nevoie de multă pocăință și de multă rugăciune. Maria Egipteanca a avut nevoie de patruzeci de ani, petrecuți în pustia Iordanului, pentru ca să-și vindece rănile păcatelor tinereții. Cu siguranță că fiecare, la locul și la măsura lui, va avea nevoie de mult timp de pocăință dacă și-a petrecut, dacă și-a irosit tinerețea în desfrânări și-n desfătări. De aceea, Biserica atrage mereu atenția tinerilor.\nSă nu-și cheltuiască tinerețea în desfrânare, pentru că desfrânarea îmbolnăvește și trupul, dar și sufletul. Desfrânarea împietrește inima. Paralizează în noi puterea de a iubi. De aceea, tinerii care au trăit mai multe relații care s-au destrămat ajung în neputința de a se mai îndrăgosti. Nu mai pot să-și asume o relație. Inima lor este împietrită. Și după aceea tot ce se mai poate face este doar o înțelegere, o târguială. Vedem dacă ne convine sau nu, dacă aceasta corespunde așteptărilor și pretențiilor noastre sau nu, dar aceasta nu este dragoste, aceasta este negoț. Când iubești, nu te mai gândești, îți asumi toate riscurile, orice s-ar întâmpla. Și la bine și la rău, mergi cu cel iubit până la capăt, până la moarte. Deci dragostea nu este târguială, nu este înțelegere, ci dragostea este un miracol, este o minune. Este asumare responsabilă în fața lui Dumnezeu și a oamenilor.\nSă reținem așadar, iubiții mei, în această duminică, acest mesaj foarte puternic: că dragostea nu înseamnă nici putere și nici plăcere. Dragostea înseamnă slujire și dăruire jertfelnică.\n","date":"6 aprilie 2025","img":"/cuvant-duhovnicesc/de-ce-dragoste-si-nu-mandrie-de-ce-dragoste-si-nu-desfranare/featured.jpg","lang":"ro","langName":"Română","largeImg":"/cuvant-duhovnicesc/de-ce-dragoste-si-nu-mandrie-de-ce-dragoste-si-nu-desfranare/featured_hu_7e482d49c48904c.jpg","month":[{"title":"2025-04","url":"/month/2025-04/"}],"permalink":"/cuvant-duhovnicesc/de-ce-dragoste-si-nu-mandrie-de-ce-dragoste-si-nu-desfranare/","series":[],"smallImg":"/cuvant-duhovnicesc/de-ce-dragoste-si-nu-mandrie-de-ce-dragoste-si-nu-desfranare/featured_hu_4494a2152518226.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 5-a Din Postul Mare","url":"/tags/duminica-a-5-a-din-postul-mare/"},{"title":"Duminica Sfintei Cuvioase Maria Egipteanca","url":"/tags/duminica-sfintei-cuvioase-maria-egipteanca/"}],"timestamp":1743897600,"title":"De ce dragoste și nu mândrie? De ce dragoste și nu desfrânare?","year":[{"title":"2025","url":"/year/2025/"}]},{"authors":[{"title":"","url":"/authors/ps-nectarie-de-bogdania/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 4-a din Postul Mare (a Sfântului Cuvios Ioan Scărarul)\n„În vremea aceea a venit un om la Iisus, zicându-I: Învățătorule, am adus la Tine pe fiul meu, care are duh mut. Și, oriunde-l apucă, îl aruncă la pământ și face spume la gură și scrâșnește din dinți și înțepenește. Și am zis ucenicilor Tăi să-l alunge, dar ei n-au putut. Atunci Iisus, răspunzând lor, a zis: O, neam necredincios, până când voi fi cu voi? Până când vă voi răbda pe voi? Aduceți-l la Mine. Și l-au adus la El. Dar duhul, văzându-L pe Iisus, îndată l-a zguduit pe copil, iar acesta, căzând la pământ, se tăvălea spumegând. Și l-a întrebat pe tatăl copilului: Câtă vreme este de când i-a venit aceasta? Iar el a răspuns: Din pruncie. Și de multe ori l-a aruncat și în foc și în apă ca să-l piardă. Dar, dacă poți să faci ceva, ajută-ne, fiindu-Ți milă de noi. Iar Iisus i-a zis: Dacă poți crede, toate sunt cu putință celui ce crede. Și îndată, strigând, tatăl copilului a zis cu lacrimi: Cred, Doamne! Ajută necredinței mele! Iar Iisus, văzând că mulțimea dă năvală, a certat duhul cel necurat, zicându-i: Duh mut și surd, Eu îți poruncesc: Ieși din el și să nu mai intri în el! Și, răcnind și zguduindu-l cu putere, duhul a ieșit; iar copilul a rămas ca mort, încât mulți ziceau că a murit. Dar Iisus, apucându-l de mână, l-a ridicat, iar el s-a sculat în picioare. După ce a intrat Iisus în casă, ucenicii Lui L-au întrebat, de o parte: Pentru ce noi n-am putut să-l izgonim? El le-a zis: Acest neam de diavoli cu nimic nu poate ieși, decât numai cu rugăciune și cu post. Și, ieșind ei de acolo, străbăteau Galileea, dar El nu voia să știe cineva. Căci învăța pe ucenicii Săi și le spunea că Fiul Omului va fi dat în mâinile oamenilor și-L vor omorî, iar după ce-L vor omorî, a treia zi va învia. Ei însă nu înțelegeau cuvântul și se temeau să-L întrebe.” (Marcu 9, 17-32)\nAstăzi, Sfânta Biserică ne pune înainte două mari învățături: una izvorâtă din Evanghelia vindecării fiului lunatic și alta din viața și scrierile Sfântului Ioan Scărarul, marele părinte al isihiei și al urcușului duhovnicesc. Deși între ele pare să nu existe o legătură vădită, în adâncul înțelegerii duhovnicești vedem că amândouă ne învață aceeași cale: lupta împotriva întunericului din noi prin credință, prin post, prin rugăciune și prin urcușul necontenit spre Dumnezeu.\nMântuitorul coboară astăzi de pe Muntele Schimbării la Față, unde slava Lui a fost descoperită ucenicilor, și se întâlnește cu un tată copleșit de suferință, care I se aruncă înainte strigând: „Doamne, miluiește pe fiul meu, că este lunatic și pătimește rău!” (Matei 17, 15). Iar Hristos, cu glas dureros, mustră: „O, neam necredincios și îndărătnic, până când voi fi cu voi? Până când vă voi răbda?” (Matei 17, 17).\nSă luăm aminte la aceste cuvinte! Nu sunt doar pentru cei de atunci, ci pentru fiecare dintre noi. Pentru că de câte ori nu pățim asemenea acestui tată, venind cu necazurile noastre înaintea lui Dumnezeu, dar fără credința tare care să facă minuni? Sfântul Grigorie Palama spune: „Dumnezeu Se dăruiește în întregime celui care se leapădă în întregime de sine” (Filocalia, vol. 7). Dar noi? Ne lepădăm de noi înșine, de voia noastră, de îndoiala noastră? Ne predăm lui Hristos cu toată inima sau doar cu jumătate, păstrând în noi frica de a pierde ce este lumesc?\nA crede cu toată ființa§ Ucenicii, neputând să vindece copilul, Îl întreabă pe Mântuitorul cu smerenie: „De ce noi n-am putut să-l scoatem?”. Și Domnul le răspunde: „Din pricina puținei voastre credințe” (Matei 17, 20). Aici este cheia vieții duhovnicești: nu este vorba doar de a crede că Dumnezeu există, ci de a crede cu toată ființa că El lucrează și că nimic nu este cu neputință pentru El. Dar această credință se câștigă prin nevoință. Și Domnul adaugă: „Acest neam de demoni nu iese decât numai cu rugăciune și cu post” (Matei 17, 21).\nDe aceea, Sfântul Isaac Sirul spune: „Rugăciunea este cea care pătrunde cerurile și scoate sufletul din ghearele diavolului” (Cuvinte ascetice). Iar Sfântul Ioan Scărarul întărește: „Postul este arma cea mai tare împotriva patimilor, căci omoară plăcerea și dă viață sufletului” (Scara, Cuv. 14). Dar oare noi cum postim? Ne oprim doar de la hrană sau ne oprim și de la răutate, de la judecată, de la clevetire, de la vorbele deșarte?\nDe aceea, Biserica îl pomenește astăzi pe Sfântul Ioan Scărarul, cel care a lăsat Bisericii această carte a urcușului duhovnicesc, Scara, în care ne învață cum putem să ne apropiem de Dumnezeu. Cuviosul mărturisește că „nimeni nu poate urca această scară dacă nu se leapădă mai întâi de lume și de iubirea de sine” (Scara, Cuv. 1). Iar în alt loc ne îndeamnă: „Începutul urcușului spre Dumnezeu este frica de iad și sfârșitul lui este dragostea desăvârșită” (Scara, Cuv. 30).\nAceastă scară are multe trepte, dar una dintre cele mai grele este cea a smereniei. Sfântul Ioan ne învață: „Smerenia este haină dumnezeiască, pe care, îmbrăcând-o, omul se face asemenea lui Hristos” (Scara, Cuv. 25). Și oare cum am putea să ne arătăm înaintea lui Dumnezeu fără această haină de nuntă a smereniei? Sfântul Paisie Aghioritul spunea fiilor să duhovnicești: „Dumnezeu Se dăruiește în întregime celui care își leapădă în întregime mândria” (Cuvinte duhovnicești). De aceea, trebuie să ne cercetăm inimile: avem în noi această smerenie sau ne lăsăm furați de gânduri de slavă deșartă, de mândrie, de dorința de a fi cineva înaintea oamenilor?\nUn alt sfânt aghiorit contemporan, Porfirie Kavsokalivitul, ne sfătuiește: „În fiecare zi să Îi cerem lui Hristos să ne învețe să Îl iubim. Aceasta este singura lucrare care ne schimbă și ne mântuiește” (Ne vorbește Părintele Porfirie). Dar această iubire nu poate crește într-o inimă împietrită. Trebuie să o lucrăm prin nevoință, prin răbdare, prin osteneală.\nSufletul lipsit de rugăciune slăbește și se îmbolnăvește§ Vedem că și Evanghelia zilei și Sfântul Ioan Scărarul ne vorbesc într-un cuget despre același lucru: fără post, fără rugăciune și fără nevoință, nu ne putem mântui și desăvârși. Dacă trupul flămând tânjește după hrană, sufletul lipsit de rugăciune slăbește și se îmbolnăvește.\nSfântul Siluan Athonitul spune: „Cel ce nu se nevoiește cu toată puterea, acela niciodată nu va ajunge la pace” (Între iadul deznădejdii și iadul smereniei). De aceea, postul nu este doar un exercițiu de voință, ci este mijlocul prin care sufletul se curăță, prin care patimile sunt arse, prin care mintea se limpezește. Sfântul Efrem Sirul spune despre post că „este aripa rugăciunii”.\nAșadar, înțelegem că mântuirea nu este o stare pasivă, ci un efort necontenit al sufletului de a se curăța și de a se învrednici de lumina dumnezeiască. Tot Sfântul Ioan Scărarul ne îndeamnă pe fiecare: „Nu nădăjdui să urci la cer fără lacrimi. Căci scara cerească începe din văile plângerii” (Scara, Cuv. 7). De aceea, fiecare nevoință, fiecare luptă împotriva păcatului este un pas spre Dumnezeu. Dar, vai, cât de ușor ne poticnim și cât de lesne căutăm scuze pentru slăbiciunile noastre! Lenevia, nepăsarea, amânarea pocăinței sunt urzeli ale celui rău, care vrea să ne țină departe de har. „Nu spune: voi începe mâine. Căci ziua de mâine nu este a ta”, ne avertizează Sfântul Efrem Sirul.\nRugăciunea care străpunge cerurile§ Să ne uităm la pilda tatălui din Evanghelie: el nu a venit la Hristos cu justificări, nici cu scuze, ci cu o strigare disperată: „Cred! Ajută-mă”. Aceasta este rugăciunea care străpunge cerurile, rugăciunea care zdrobește inima și o așază în fața milostivirii dumnezeiești. Sfântul Cuvios Paisie Aghioritul, vorbind despre rugăciune în scrierile sale, ne oferă un sfat neprețuit: „Dacă vrei să fii auzit de Dumnezeu, nu te ruga doar cu mintea, ci cu lacrimi, căci lacrimile spală păcatele și topesc împietrirea inimii” (Cuvinte duhovnicești).\nCând urcăm scara virtuților, să nu uităm că primul pas este smerenia. Dacă vrem să biruim patimile, trebuie să începem prin a le recunoaște, prin a ne vedea neputințele și a cere ajutor de la Hristos. De aceea, în această duminică, să ne cercetăm sufletele: câte din patimile noastre le-am mărturisit cu adevărat? Câte dintre ele le-am lăsat să crească, hrănindu-le cu nepăsare? „Un gând rău îngăduit în inimă este ca un cărbune aprins ascuns sub cenușă - la vreme potrivită va izbucni și va pârjoli totul”, ne învață Sfântul Teofan Zăvorâtul.\nSă simțim foamea sufletului după Dumnezeu§ Să nu lăsăm acest post să treacă fără folos! Să nu ne înfrânăm doar de la cele trupești, ci să simțim foamea sufletului după Dumnezeu. Să învățăm a ne ruga cu smerenie, precum tatăl fiului lunatic, și să strigăm cu toată puterea lăuntrică: „Cred, Doamne! Ajută necredinței mele!” (Marcu 9, 24). Aceasta este taina pocăinței: să recunoaștem că avem nevoie de Dumnezeu. Atunci El ne va întinde mâna Sa milostivă și ne va ridica din starea de cădere în care ne aflăm.\nSă ne rugăm Sfântului Ioan Scărarul să ne învețe a urca spre cer. Să ne apropiem cu smerenie de Sfântul Potir, spovedindu-ne păcatele și primind harul mântuirii. Iar la capătul acestui post, să ne învrednicim de lumina Învierii, ca niște fii ai luminii, ca niște oameni care au învățat să urce scara duhovnicească a Împărăției cu nădejde și multă bucurie. Să punem început bun, să ne curățim prin rugăciune și post și, astfel, sufletele noastre vor deveni locaș și vas ales al harului dumnezeiesc.\n","date":"30 martie 2025","img":"/cuvant-duhovnicesc/fara-rugaciune-si-nevointa-nu-ne-putem-mantui/featured.jpg","lang":"ro","langName":"Română","largeImg":"/cuvant-duhovnicesc/fara-rugaciune-si-nevointa-nu-ne-putem-mantui/featured_hu_cb70c679c4e2b627.jpg","month":[{"title":"2025-03","url":"/month/2025-03/"}],"permalink":"/cuvant-duhovnicesc/fara-rugaciune-si-nevointa-nu-ne-putem-mantui/","series":[],"smallImg":"/cuvant-duhovnicesc/fara-rugaciune-si-nevointa-nu-ne-putem-mantui/featured_hu_cc50ee94fdf695c5.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 4-a Din Postul Mare","url":"/tags/duminica-a-4-a-din-postul-mare/"},{"title":"Duminica Sfântului Cuvios Ioan Scărarul","url":"/tags/duminica-sf%C3%A2ntului-cuvios-ioan-sc%C4%83rarul/"}],"timestamp":1743292800,"title":"Fără rugăciune și nevoință nu ne putem mântui","year":[{"title":"2025","url":"/year/2025/"}]},{"authors":[{"title":"","url":"/authors/ps-gherontie-hunedoreanul--arhiereu-vicar-al-episcopiei-devei-si-hunedoarei/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a treia din Post (a Sfintei Cruci)\n„Zis-a Domnul: Oricine voiește să vină după Mine, să se lepede de sine, să-și ia crucea și să-Mi urmeze Mie. Căci cine va voi să-și scape viața și-o va pierde, iar cine își va pierde viața sa pentru Mine și pentru Evanghelie, acela și-o va mântui. Căci ce-i folosește omului să câștige lumea întreagă, dacă-și pierde sufletul? Sau ce ar putea să dea omul în schimb pentru sufletul său? Căci de cel ce se va rușina de Mine și de cuvintele Mele în neamul acesta desfrânat și păcătos, și Fiul Omului Se va rușina de el când va veni întru slava Tatălui Său, cu sfinții îngeri. Și le zicea lor: Adevărat grăiesc vouă că sunt unii din cei ce stau aici care nu vor gusta moartea până ce nu vor vedea Împărăția lui Dumnezeu venind întru putere.” (Marcu 8, 34-38; 9, 1)\nBiserica ne pune la îndemână Postul Mare ca pe o școală duhovnicească de reînnoire și împrospătare a vieții sufletești a fiecărui creștin care în decursul anului, vrând-nevrând, tinde să decadă în mreaja uitării și îndepărtării de Dumnezeu: „Trăim ca și cum Hristos nu ar fi înviat din morți” (Pr. Alexander Schmemann, Postul Mare…, p. 23). Fără îndoială, postirea și iertarea greșelilor semenilor cer un efort particular, însă acesta devine mai ușor în cadrul liturgic și în comuniune cu ceilalți credincioși. Postul în comuniune și pace cu toți creează o ambianță excepțională favorabilă restaurării sufletești, imposibil de realizat în mod particular. Împreună-postirea, împreună-cântarea, împreună-Împărtășirea aduc o primenire sufletească realizabilă doar în ambianța liturgică a Bisericii.\nÎncă din prima săptămână, Canonul cel Mare îndulcește postul și primenește sufletul prin minunatele cugetări de pocăință. Deoarece fără rugăciune, fără participare la slujbele din biserică, omul nu va înțelege mai nimic din rostul postului. De aceea, mulți îl și ignoră. Postul nu este un scop, o simplă austeritate alimentară, ci un mijloc de îmbunătățire sufletească. Postul a fost o necesitate atât în Vechiul Testament, cât și în Noul Testament; Mântuitorul Hristos Însuși ne dă pildă de postire. Cine ține postul doar ca dietă, acela nu cugetă la Crucea lui Hristos, ca nebiruită armă, și la Învierea Lui și a noastră.\nDuminicile Postului Mare, trepte duhovnicești§ Fiecare duminică și săptămână din Postul Mare formează niște trepte sau etape duhovnicești prin care creștinul pășește și înaintează pe calea către praznicul Învierii. Pe această cale, la mijlocul postului facem un popas duhovnicesc prin pomenirea și prin așezarea Sfintei Cruci în mijlocul Bisericii, spre închinare și încurajare a credincioșilor: „Crucii Tale ne închinăm, Hristoase, și sfântă Învierea Ta o lăudăm și o mărim”.\nPomenirea Sfintei Cruci în Duminica a treia din Postul Mare, situată calendaristic la mijlocul acestuia, aduce bucurie și optimism în nevoințele postului. „De aceea cum pot eu să fug de Cruce, văzând pe Dumnezeul meu că este ridicat pe ea? Cum pot să-mi pară grele chinurile, văzând pe Stăpânul meu că le iubește și le cere și le socotește Lui de mare cinste?” (Acatistul Sfintei Cruci). Prin Cruce, Mântuitorul Hristos oprește lucrarea păcatului și începe lucrarea harului (Cf. Rom. 5, 15).\nProtopărinții noștri Adam și Eva au pierdut raiul, unde toate „erau bune foarte” (Fac. 1, 31), prin neglijarea postului de a nu mânca din pomul oprit. Prin împlinirea voii proprii și neascultare de Dumnezeu au căzut sub blestem și osânda morții. Dar, cu toate acestea, „Dumnezeu așa a iubit lumea, încât pe Fiul Său Cel Unul-Născut L-a dat, ca oricine crede în El să nu piară, ci să aibă viață veșnică” (In. 3, 16).\nÎn consecință, Sfântul Apostol Pavel arată că „la plinirea vremii” (Gal. 4, 4), neascultarea lui Adam cel Vechi a fost răscumpărată de Adam cel Nou - Hristos, „Care pentru noi, oamenii, și pentru a noastră mântuire, S-a pogorât din ceruri și S-a întrupat de la Duhul Sfânt și din Maria Fecioara și S-a făcut om…”. Astfel, în opoziție cu neascultarea lui Adam, Hristos „S-a smerit pe sine, ascultător făcându-se până la moarte, și încă moarte pe cruce” (Fil. 2, 8). De asemenea, și Preasfânta Sa Maică, Eva cea nouă, s-a supus întru totul voii Ziditorului: „Și a zis Maria: Iată roaba Domnului. Fie mie după cuvântul tău!” (Lc. 1, 38).\nGreșeala lui Adam și harul lui Hristos§ Apostolul neamurilor ne lămurește despre greșeala lui Adam și harul lui Hristos: „De aceea, precum printr-un om a intrat păcatul în lume, și prin păcat moartea, așa și moartea a trecut la toți oamenii, pentru că toți au păcătuit în el […] A împărățit moartea de la Adam până la Moise și peste cei ce nu păcătuiseră după asemănarea greșelii lui Adam, care este chip al Celui ce avea să vină. Dar nu este cu greșeala cum este cu harul, căci dacă prin greșeala unuia cei mulți au murit, cu mult mai mult harul lui Dumnezeu și darul Lui au prisosit asupra celor mulți prin harul unui singur Om, Iisus Hristos” (Rom. 5, 12-15).\nÎn Vechiul Testament se spunea: „Blestemat este înaintea Domnului tot cel spânzurat pe lemn” (Deut. 21, 23). Sfântul Apostol Pavel arată că, luând blestemul păcatelor noastre asupra Sa, „Hristos ne-a răscumpărat din blestemul Legii, făcându-Se pentru noi blestem; pentru că scris este: «Blestemat este tot cel spânzurat pe lemn»; Ca, prin Hristos Iisus, să vină la neamuri binecuvântarea lui Avraam, ca să primim prin credință făgăduința Duhului” (Gal. 3, 13-14).\nAstfel, prin Jertfa lui Hristos, Sfânta Cruce reprezintă semnul biruinței și centrul vieții noastre spirituale. În unele reprezentări, în mod simbolic, punctul de întretăiere a celor două axe ale crucii este împodobit de razele Învierii care izvorăsc, ca biruință finală, din jertfa lui Hristos.\nReferitor la prezența vizibilă a Sfintei Cruci în viața de toate zilele, pot să afirm că, până nu demult, cel puțin în satul copilăriei mele, nu vedeai nici o casă, sau aproape nici o altă clădire din gospodărie, pe acoperișul căreia să nu fie așezat semnul crucii, ca semn de biruință și protecție, ca un paratrăsnet în fața relelor. Ținea - am putea spune - locul firmelor de asigurări de astăzi. Și troițele de la marginea sau intersecția drumurilor reprezintă locuri de aducere aminte (Cf. Fac. 28, 18), de popas și închinare a trecătorilor.\nDe vreme ce familia era numită „biserica cea de acasă”, era firesc ca orice casă de creștin să fie împodobită în interior cu icoane, iar în exterior cu semnul crucii, ca emblemă sau drapel de autentică libertate și suveranitate a creștinului în fața primejdiilor și necazurilor: „În lume necazuri veți avea; dar îndrăzniți. Eu am biruit lumea” (In. 16, 33). Așa a supraviețuit poporul român, de-a lungul istoriei, având „crucea ca o pavăză și armă nebiruită”.\nCrucea e mărturisire de credință§ Crucea de pe casa creștinului era și o mărturisire de credință, căci apariția vreunei locuințe lipsite de cruce era privită într-un mod cu totul straniu și compătimitor. Pur și simplu, mintea sănătoasă a țăranului respingea din start viclenia și nu putea accepta subiectivismul, mai ales în materie de credință. Rațiunea neinfestată a omului „curat cu inima” era cea mai apropiată de „setările din fabrică”, de intenția Ziditorului: „Cuvântul vostru să fie: Ceea ce este da, da; și ceea ce este nu, nu; iar ce e mai mult decât acestea, este de la cel rău” (Mt. 5, 37). Pentru omul sincer, credința nu e o joacă opțională, ci o problemă de viață și de moarte: „Căci cuvântul crucii pentru cei ce pier este nebunie; iar pentru noi, cei ce ne mântuim, este puterea lui Dumnezeu” (I Cor. 1, 18).\nCa urmare, crucea de pe turla bisericii era extinsă și multiplicată, ca o prezență harică, prin troițe, prin crucea de pe acoperișul clădirilor, prin crucea purtată la piept sau însemnată peste chip, precum și prin cele care străjuiesc mormintele celor adormiți în nădejdea învierii și vieții de veci, ca simbol al perpetuării și dominării binelui asupra răului: „Diavolul tot face rău și iese bine; Hristos tot e răstignit și tot învie” (Arhim. Arsenie Papacioc).\nDin iubire față de Domnul și cinstind Sfânta Cruce, Sfântul Porfirie al Gazei, înainte de a fi episcop, deși era olog, se târa cu mari eforturi la sfintele slujbe, până când, într-o noapte, ațipind pe Golgota, L-a văzut în vis pe Domnul răstignit, poruncindu-i tâlharului celui bun să se coboare de pe cruce și să-i tămăduiască neputința. Și îndată s-a trezit cu totul sănătos (Cântare de laudă, în: Proloagele de la Ohrida, 26 feruarie).\nObservăm că doi tâlhari au fost răstigniți alături de Mântuitorul Hristos și ușa raiului era deschisă pentru amândoi: unul și-a cerut iertare, celălalt nu; unul s-a pocăit în cele din urmă, celălalt a sfârșit hulind. Ca spațiu, cei doi osândiți erau la aceeași distanță față de Domnul de pe cruce, dar nu și cu inima.\nIată o întâmplare, în legătură cu nepostul, neascultarea și împlinirea voii proprii: la o înmormântare, unul dintre membrii familiei îndoliate insista ca preotul să le dea numaidecât binecuvântarea de a pregăti masa de pomană cu mâncare de dulce, deși era zi de post. Omul tot încerca să argumenteze că, de fapt, postul nu este o regulă atât de „bătută în cuie”, încât să nu se poată face o derogare. Insistența creștea printr-o încăpățânare tot mai acerbă. Preotul i-a răspuns: Eu v-am spus ce am avut de spus, iar dumneavoastră, bineînțeles, faceți cum vreți. Dar să știți un lucru: prin încălcarea postului, neascultare și împlinirea voii proprii, protopărinții noștri Adam și Eva au pierdut raiul, și-au agonisit moartea lor și a urmașilor. Iată de ce plângem noi astăzi la moartea celor dragi! Pentru încălcarea postului. Ori, drumul spre Înviere se face prin ascultare, post și luarea crucii.\n","date":"23 martie 2025","img":"/cuvant-duhovnicesc/sfanta-cruce-arma-cea-nebiruita/featured.jpg","lang":"ro","langName":"Română","largeImg":"/cuvant-duhovnicesc/sfanta-cruce-arma-cea-nebiruita/featured_hu_6c0cdbf83181adc2.jpg","month":[{"title":"2025-03","url":"/month/2025-03/"}],"permalink":"/cuvant-duhovnicesc/sfanta-cruce-arma-cea-nebiruita/","series":[],"smallImg":"/cuvant-duhovnicesc/sfanta-cruce-arma-cea-nebiruita/featured_hu_fea1c6b2c9f5e0a1.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 3-a Din Postul Mare","url":"/tags/duminica-a-3-a-din-postul-mare/"},{"title":"Duminica Sfintei Cruci","url":"/tags/duminica-sfintei-cruci/"}],"timestamp":1742688000,"title":"Sfânta Cruce, arma cea nebiruită","year":[{"title":"2025","url":"/year/2025/"}]},{"authors":[{"title":"","url":"/authors/ps-timotei-satmareanul--arhiereu-vicar-al-episcopiei-maramuresului-si-satmarului/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 2-a din post (a Sfântului Grigorie Palama)\n„În vremea aceea, intrând iarăși Iisus în Capernaum, după câteva zile s-a auzit că este în casă. și îndată s-au adunat așa de mulți, încât nu mai era loc nici înaintea ușii, iar Dânsul le grăia cuvântul (lui Dumnezeu). și au venit la El, aducând un slăbănog, pe care-l purtau patru oameni. Dar, neputând ei din pricina mulțimii să se apropie de El, au desfăcut acoperișul casei unde era Iisus și, prin spărtură, au coborât patul în care zăcea slăbănogul. Iar Iisus, văzând credința lor, i-a zis slăbănogului: Fiule, iertate îți sunt păcatele tale! și erau acolo unii dintre cărturari care ședeau și cugetau în inimile lor: Pentru ce vorbește Acesta astfel? El hulește. Cine poate să ierte păcatele, fără numai singur Dumnezeu? și îndată, cunoscând Iisus cu duhul Lui că așa cugetau ei în sine, a zis lor: De ce cugetați acestea în inimile voastre? Ce este mai ușor, a zice slăbănogului: Iertate îți sunt păcatele, sau a zice: Scoală-te, ia-ți patul tău și umblă? Dar ca să știți că putere are Fiul Omului a ierta păcatele pe pământ, a zis slăbănogului: Zic ție: Scoală-te, ia-ți patul tău și mergi la casa ta! și s-a ridicat îndată și, luându-și patul, a ieșit înaintea tuturor, încât erau toți uimiți și slăveau pe Dumnezeu, zicând: Asemenea lucruri n-am văzut niciodată.” (Marcu 2, 1-12)\nCu ajutorul și cu mila lui Dumnezeu suntem în cea de-a doua duminică a urcușului duhovnicesc spre sfânta și dumnezeiasca Înviere a Domnului nostru Iisus Hristos.\nPericopa evanghelică pe care Părinții Bisericii au rânduit-o să fie citită în cadrul Sfintei Liturghii ne istorisește minunea vindecării slăbănogului sau a paraliticului din Capernaum. Mutarea Mântuitorului la Capernaum este amintită de toate cele patru Evanghelii (Matei 4, 13; Marcu 1, 21; Luca 4, 31; Ioan 2, 12) și are o importanță deosebită deoarece, de acum încolo, când nu se află în Ierusalim, Capernaumul rămâne locul central al lucrării Sale, fiind, de altfel, așezat într-un peisaj pitoresc pe malul lacului Ghenizaret.\nCei dintâi Apostoli și primele minuni§ După ce a fost botezat de Sfântul Ioan Botezătorul în Iordan și S-a retras timp de patruzeci de zile în pustie, unde a fost ispitit de diavolul, Mântuitorul a ieșit la propovăduire. Și-a ales cei dintâi Apostoli și a săvârșit primele Sale minuni, dintre care amintim: alungarea unui duh necurat dintr-un posedat (Marcu 1, 23-27) și vindecarea soacrei lui Petru (Marcu 1, 29-31), ambele săvârșite în Capernaum. De asemenea, Mântuitorul tămăduiește un lepros. Acestuia „i-a zis: Vezi, nimănui să nu-i spui nimic, ci mergi de te arată preotului și adu, pentru curățirea ta, cele ce a rânduit Moise, spre mărturie lor. Iar el, ieșind, a început să propovăduiască multe și să răspândească cuvântul, încât Iisus nu mai putea să intre pe față în cetate, ci stătea afară, în locuri pustii, și veneau la El de pretutindeni” (Marcu 1, 44-45).\nCu toate că vindecările amintite sunt printre primele săvârșite de Mântuitorul, cea dintâi minune a Domnului Hristos a avut loc la nunta din Cana Galileii, despre care Sfântul Ioan Evanghelistul ne relatează: „Acest început al minunilor l-a făcut Iisus în Cana Galileii și Și-a arătat slava Sa; și ucenicii Săi au crezut în El” (Ioan 2, 11). Mântuitorul Își alesese, înainte de această nuntă, doar o parte dintre Apostoli - pe: Andrei (Ioan 1, 40), Petru (Ioan 1, 41-42), Filip (Ioan 1, 43) și Natanael (Ioan 1, 45-49) - și cu ei a participat la nuntă.\nDomnul Hristos nu îi avea încă pe toți cei doisprezece Apostoli nici la tămăduirea paraliticului din Capernaum, deoarece imediat după săvârșirea acestei minuni, Mântuitorul îl cheamă la apostolat pe Matei, eveniment relatat de toate Evangheliile sinoptice: „Și plecând Iisus de acolo, a văzut un om care ședea la vamă, cu numele Matei, și i-a zis acestuia: Vino după Mine. Și sculându-se, a mers după El” (Matei 9, 9; Marcu 9, 14; Luca 5, 27-28).\nOmul adus de prieteni să fie vindecat§ La câteva zile după săvârșirea celor două minuni din Capernaum (Marcu 1, 23-27 și Marcu 1, 40-44), Mântuitorul a intrat din nou în această cetate. Auzind locuitorii ei că se află în orașul lor, s-au adunat să-L vadă, încât nici nu se mai putea intra în casa în care Domnul îi învăța. Dar mulți știau că Hristos-Domnul este făcător de minuni. Astfel, la un moment dat, patru persoane au adus pe o targă un om paralizat pentru a primi tămăduire. Însă, din cauza mulțimii adunate acolo, n-au putut să intre în casă și să se apropie de Domnul. Atunci au recurs la o soluție ingenioasă: „Au desfăcut acoperișul casei unde era Iisus și, prin spărtură, au lăsat în jos patul în care zăcea slăbănogul” (Marcu 2, 4).\nÎn Țara Sfântă - ca, de altfel, în tot Orientul Mijlociu - plouă foarte rar. De aceea, casele nu sunt acoperite cu șarpantă, ca pe la noi, ci acoperișurile sunt plane. Cei ai casei urcau seara pe acest acoperiș plan pentru a se răcori și tot de aici priveau serbările, în zilele de sărbătoare. Evreii mai înstăriți aveau pe acoperiș o mică încăpere. Stăpânul casei purta aici convorbiri mai tainice cu oaspeții săi. Urcarea pe acoperiș se făcea din curtea casei, pe o scară exterioară.\nPe o astfel de scară exterioară au urcat cei care îl aduceau pe paralitic. Ajunși pe acoperiș, au desprins câteva scânduri și cărămizi și pe acolo au lăsat în jos patul cu cel bolnav. Relatând aceeași minune, Sfântul Evanghelist Luca precizează că „s-au suit pe acoperiș și, printre cărămizi, l-au lăsat cu patul în mijloc, înaintea lui Iisus” (Luca 5, 19).\nMântuitorul a fost foarte impresionat de fapta lor, dar, mai ales, de credința lor: „Și văzând Iisus credința lor, i-a zis slăbănogului: Fiule, iertate îți sunt păcatele tale!” (Marcu 2, 5). Prin aceste cuvinte, Mântuitorul arată că este nu numai om, ci Dumnezeu-Omul, care are puterea de a ierta păcatele. Această putere de a ierta sau a ține păcatele, Mântuitorul Iisus Hristos, biruitorul morții, o dăruiește Ucenicilor Săi, după dumnezeiasca Înviere: „Și Iisus le-a zis iarăși: Pace vouă! Precum M-a trimis pe Mine Tatăl, vă trimit și Eu pe voi. Și zicând acestea, a suflat asupra lor și le-a zis: Luați Duh Sfânt! Cărora veți ierta păcatele, le vor fi iertate, și cărora le veți ține, vor fi ținute” (Ioan 20, 21-23).\nSfânta Evanghelie nu ne spune ce păcate sau câte păcate a săvârșit slăbănogul. Vedem, însă, că Mântuitorul nu-i reproșează nimic - nici în particular, nici de față cu ceilalți oameni -, nu-l umilește, ci, „văzând credința celor patru”, acționează cu milă și bunătate, iertându-i păcatele și tămăduindu-i trupul.\nCredința manifestată prin iubirea celor din jur§ Observăm cât de importantă este nu numai credința noastră personală, ci și credința, manifestată prin iubire, a celor din jurul nostru, din familia noastră, dintre prietenii și apropiații noștri. De aceea ne rugăm unii pentru alții, fiind încredințați că Dumnezeu ne ascultă și ne ajută, deoarece rugăciunile noastre au ca fundament iubirea creștină izvorâtă din inimă. De altfel, Sfântul Apostol Pavel le cerea destinatarilor epistolelor sale să se roage pentru el: „Rugați-vă și pentru mine, ca să mi se dea mie cuvânt, când voi deschide gura mea, să fac cunoscută cu îndrăzneală taina Evangheliei” (Efeseni 6, 19); „Fraților, rugați-vă pentru noi” (I Tesaloniceni 5, 25); „În sfârșit, fraților, rugați-vă pentru noi, ca cuvântul Domnului să se răspândească și să se preamărească, ca și la voi” (II Tesaloniceni 3, 1). Iar în epistola către Evrei (13, 18) același Apostol îi îndeamnă pe cei cărora li se adresează: „Rugați-vă pentru noi; căci suntem încredințați că avem un cuget bun, dorind ca întru toate cu cinste să trăim”. Știm că Mântuitorul Însuși ne îndeamnă să ne rugăm, chiar și pentru vrăjmași: „Rugați-vă pentru cei ce vă vatămă și vă prigonesc” (Matei 5, 44).\nCând ne rugăm pentru alții, suntem mai aproape de Dumnezeu. Aceasta deoarece rugăciunea este determinată de generozitatea și disponibilitatea unei inimi pline de iubire față de cei din jurul nostru; chiar față de aceia care nu știu sau nu doresc să intre în comuniune cu Părintele ceresc. Deci, rugăciunea pentru alții are o mare putere, iar Dumnezeu o ascultă și Îi este bineplăcută. În acest sens, de mare folos sufletesc ne este pilda din Pateric pe care Avva Macarie, în adâncul pustiei, a experimentat-o, chiar și pentru cei din iad. Umblând prin Pustia Egiptului, cel dintre sfinți Avva Macarie a văzut, lângă drum, o țeastă de om. A mișcat-o cu toiagul, întrebând-o al cui cap este. Tigva i-a răspuns că a fost preot idolatru, că acum este în iad, dar pe Macarie îl cunoaște, pentru că ori de câte ori el se roagă pentru cei din iad, aceia au parte de puțină mângâiere. Macarie l-a întrebat ce fel de chinuri rabdă în iad și care este mângâierea când el se roagă pentru cei de acolo. Craniul i-a răspuns: „În locul unde sunt eu, stăm de la picioare până la cap într-o flacără uriașă, iar fața fiecăruia este lipită de spatele celui dinaintea noastră, așa încât niciodată nu ne putem vedea fețele. Când te rogi tu pentru noi, putem privi puțin din lateral fața celui de lângă noi, iar acest fapt ne dă o oarecare mângâiere”.\nImportanța rugăciunii pentru semeni§ Așadar, înțelegem cât de importantă este rugăciunea pentru semenii noștri, rugăciune pe care o facem în fața Domnului, dar și rugăciunile pe care le adresăm sfinților lui Dumnezeu. În acest sens, Mântuitorul a ascultat de Maica Sa, la nunta din Cana Galileii (Ioan 2, 5), și de Apostolii Săi, care au intervenit pentru tămăduirea fiicei femeii cananeence, episod relatat de Evanghelistul Matei în capitolul 15. Cu siguranță că El împlinește și rugăciunile sfinților, făcute pentru noi. De aceea, întotdeauna să cerem ajutorul Maicii Domnului și ajutorul sfinților „pentru că mult poate rugăciunea Maicii în fața Fiului său și Dumnezeu”, așa cum atât de minunat se exprimă Biserica în Acatistul Maicii Domnului.\n„Și erau acolo unii dintre cărturari, care ședeau și cugetau în inimile lor: Pentru ce vorbește Acesta astfel? El hulește. Cine poate să ierte păcatele, fără numai unul Dumnezeu?” (Marcu 2, 6-7). În tot timpul activității publice, Mântuitorul a fost înconjurat nu numai de oameni simpli, ci și de cărturari. Dintre aceștia, unii Îl ascultau cu bucurie; alții, însă, Îl urmau doar pentru a-L ispiti și a-L prinde în cuvânt, ca astfel să-L vorbească de rău și cumva să-L compromită. În cazul de față, cărturarii aveau dreptate, în sensul că numai Dumnezeu poate ierta păcatele. Dar ei nu voiau să știe că Iisus este Fiul lui Dumnezeu. Însă Domnul Hristos, cunoscând gândurile cărturarilor, i-a întrebat: „Ce este mai ușor a zice slăbănogului: Iertate îți sunt păcatele, sau a zice: Scoală-te, ia-ți patul tău și umblă?” (Marcu 2, 9). Pentru un om, ambele lucruri nu sunt doar grele, ci de-a dreptul imposibile… Fără să mai aștepte răspunsul cărturarilor, Mântuitorul l-a tămăduit pe paralitic, pentru a ne dovedi că are puterea de a ierta păcatele oamenilor și de a le oferi vindecare. Cu alte cuvinte, El le poate însănătoși atât sufletele, cât și trupurile.\nGrija pentru suflet, înainte de trup§ Faptul că Domnul Hristos i-a iertat mai întâi păcatele celui bolnav și abia apoi i-a tămăduit trupul arată că Dumnezeu se îngrijește întâi de sufletul omului și apoi de trupul lui. Deseori, Mântuitorul ne-a arătat că grija principală pe care oamenii trebuie să o aibă în timpul viețuirii în trup, în această lume, este aceea de a da prioritate sufletului și viețuirii duhovnicești: „Căci ce-i folosește omului să câștige lumea întreagă, dacă-și pierde sufletul? Sau ce ar putea să dea omul, în schimb, pentru sufletul său?” (Marcu 8, 36-37). De aceea, „nu vă adunați comori pe pământ, unde molia și rugina le strică și unde furii le sapă și le fură. Ci adunați-vă comori în cer, unde nici molia, nici rugina nu le strică, unde furii nu le sapă și nu le fură. Căci unde este comoara ta, acolo va fi și inima ta” (Matei 6, 19-21).\nSufletul este veșnic, pe când trupul este muritor. De aceea, să căutăm întotdeauna să împlinim, în primul rând, datoriile față de suflet, iar apoi pe cele față de trup. Iar între datoriile duhovnicești este și aceea de a-i purta în suflet și în rugăciunile noastre pe semenii noștri. Pentru că, astfel, îi putem ajuta să primească iertare de păcate și vindecare de bolile cele trupești, așa cum vedem din pericopa evanghelică de astăzi și cum, de altfel, ne îndeamnă Sfântul Apostol Iacov: „Și vă rugați unul pentru altul, ca să vă vindecați, că mult poate rugăciunea stăruitoare a dreptului” (Iacov 5, 16).\nSfântul Grigorie Palama, „teologul luminii necreate”§ În încheiere, amintim și faptul că cea de-a doua Duminică din Postul Mare se numește și Duminica Sfântului Grigorie Palama. Acesta a fost un mare și iscusit dascăl și părinte al monahismului isihast din Sfântul Munte Athos. În anul 1347 va ajunge Arhiepiscop al Tesalonicului. Operele sale vorbesc despre harul necreat și despre dumnezeiasca lucrare a Creației, a Providenței și a Sfințirii lumii. Prin întreaga sa activitate, Sfântul Grigorie a consolidat Ortodoxia - mărturisită în Duminica întâi a Postului Mare -, rămânând în duhul celor care au temeluit adevărul de credință, în fața învățăturilor contrare Sinoadelor Ecumenice.\nEste numit „teologul luminii necreate și neapuse din Împărăția lui Dumnezeu”. În această lumină necreată a Împărăției lui Dumnezeu au fost învăluiți cei trei Apostoli, Petru, Iacov și Ioan, pe Muntele Schimbării la Față: „Și S-a schimbat la față înaintea lor și a strălucit fața Lui ca soarele, iar veșmintele Lui s-au făcut albe ca lumina” (Matei 17, 2), troparul sărbătorii precizând că Hristos le-a arătat Ucenicilor slava Sa, „pe cât li se putea”.\nAceastă lumină sfântă nu este altceva decât prezența plină de har a lui Dumnezeu în oamenii mărturisitori ai dreptei credințe, în cei milostivi, buni și mult rugători, care sunt sfinții lui Dumnezeu. La o asemenea stare de înduhovnicire suntem chemați fiecare dintre noi, și cu atât mai mult acum, când ne găsim în perioada Sfântului Post. În această perioadă, prin pocăință, post și rugăciune, prin spovedanie și prin împărtășirea cu Sfintele Taine, ne luminăm sufletul și viața. Iar prin faptele noastre bune, de milostenie, de ajutorare a celor aflați în situații dificile, arătăm că suntem ucenicii lui Hristos, Cel care ne îndeamnă în mod lămurit: „Așa să lumineze lumina voastră înaintea oamenilor, așa încât să vadă faptele voastre cele bune și să slăvească pe Tatăl vostru Cel din ceruri” (Matei 5, 16).\n","date":"16 martie 2025","img":"/cuvant-duhovnicesc/dumnezeu-asculta-rugaciunea-izvorata-din-inima/featured.jpg","lang":"ro","langName":"Română","largeImg":"/cuvant-duhovnicesc/dumnezeu-asculta-rugaciunea-izvorata-din-inima/featured_hu_854db157ea31bf7.jpg","month":[{"title":"2025-03","url":"/month/2025-03/"}],"permalink":"/cuvant-duhovnicesc/dumnezeu-asculta-rugaciunea-izvorata-din-inima/","series":[],"smallImg":"/cuvant-duhovnicesc/dumnezeu-asculta-rugaciunea-izvorata-din-inima/featured_hu_dae6130b2eca8d39.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 2-a Din Postul Mare","url":"/tags/duminica-a-2-a-din-postul-mare/"},{"title":"Duminica Sfântului Grigorie Palama","url":"/tags/duminica-sf%C3%A2ntului-grigorie-palama/"}],"timestamp":1742083200,"title":"Dumnezeu ascultă rugăciunea izvorâtă din inimă","year":[{"title":"2025","url":"/year/2025/"}]},{"authors":[{"title":"","url":"/authors/patriarhul-daniel/"}],"categories":[],"content":"Pastorala Sfântului Sinod\nal Bisericii Ortodoxe Române\nla Duminica Ortodoxiei din Anul Domnului 2025\nPREACUVIOSULUI CIN MONAHAL,\nPREACUCERNICULUI CLER\nȘI PREAIUBIȚILOR CREDINCIOȘI\nDIN PATRIARHIA ROMÂNĂ,\nHar, bucurie și pace de la Dumnezeu Tatăl, Fiul și Sfântul Duh,\niar de la noi părintești binecuvântări!\nPreacuvioși și Preacucernici Părinți,\nIubiți frați și surori în Domnul,\nPrima duminică din Sfântul și Marele Post, numită Duminica Ortodoxiei, ne reamintește în fiecare an de încercările și bucuriile prin care a trecut Biserica de-a lungul istoriei pentru păstrarea dreptei credințe și a unității sale dogmatice, canonice și liturgice. În mod deosebit, această duminică ne amintește de ziua de 11 martie 843, când, la Constantinopol, a fost restabilit în mod deplin și definitiv cultul sfintelor icoane, iar biruința împotriva ereziei iconoclaste a fost înțeleasă și ca biruință a dreptei credințe împotriva tuturor ereziilor.\nDisputele teologice cu privire la cinstirea sfintelor icoane au izbucnit în Imperiul Bizantin în timpul împăratului Leon al III-lea Isaurul (717-741). Acesta, prin două decrete imperiale emise în anii 726 și 730, a impus lupta împotriva icoanelor ca religie de stat. Disputele au continuat sub împărații Constantin al V-lea (741-775) și Leon al IV-lea (775-780), când s-a accentuat lupta împotriva icoanelor și au fost formulate învățăturile greșite iconoclaste.\nDisputele hristologice privind cinstirea icoanelor au condus la măsuri extreme din partea împăraților iconoclaști față de sfintele icoane, acestea fiind distruse, dar și față de cei care le cinsteau, aceștia fiind torturați, închiși, condamnați la exil și chiar la moarte. Mulți clerici, monahi și credincioși cinstitori ai sfintelor icoane și-au dat astfel viața pentru dreapta credință.\nÎntre apărătorii Ortodoxiei, în acea perioadă s-a remarcat Sf. Ioan Damaschin (676-749). Acesta a subliniat faptul că cinstirea se adresează persoanei zugrăvite în icoană, nu materiei din care este alcătuită icoana: „Nu mă închin materiei, ci mă închin Creatorului materiei, Creatorului Care S-a făcut pentru mine materie și a primit să locuiască în materie și a săvârșit prin materie mântuirea mea”1.\nCea dintâi perioadă de persecuții împotriva cinstirii icoanelor a durat până în timpul domniei împăratului Constantin al VI-lea (780-797) și a mamei sale, împărăteasa Irina (752-802), care, cu sprijinul patriarhului Tarasie al Constantinopolului (784-806), a convocat la Niceea, în anul 787, Sinodul al VII-lea Ecumenic, când a fost restabilită ortodoxia cinstirii sfintelor icoane.\nLa acest sinod, pe baza Sfintei Scripturi și a Sfintei Tradiții, Sfinții Părinți au condamnat erezia iconoclastă și au formulat adevărul de credință privitor la cinstirea icoanelor și a sfintelor moaște, precizând că cinstea icoanei trece la prototip, iar cel care se închină icoanei se închină ipostasului zugrăvit în ea. Ei au arătat cu argumente scripturistice că cel care privește icoana este așezat, prin intermediul acesteia, într-o relație personală cu cel reprezentat: prin icoană se cunoaște arhetipul, pentru că ea este mijloc de ridicare cu gândul la Hristos și de împărtășire sau comuniune cu Acesta; atunci când privim icoana îl chemăm în rugăciune pe cel zugrăvit pe ea2.\nPărinții participanți la Sinodul al VII-lea Ecumenic de la Niceea, inspirați de Duhul Sfânt și în concordanță cu dogmele credinței stabilite la sinoadele ecumenice anterioare, au restabilit învățătura de credință referitoare la cinstirea sfintelor icoane și a sfintelor moaște, statornicind în hotărârea dogmatică a sinodului următoarele: „(Noi) păzim neschimbate toate tradițiile bisericești scrise sau nescrise încredințate nouă, între care se află și întipărirea iconică prin zugrăvire, care este în acord cu istoria propovăduirii evanghelice, spre încredințarea faptului că înomenirea lui Dumnezeu-Cuvântul a fost adevărată, și nu închipuită […]. Urmând învățăturii de Dumnezeu insuflate a Sfinților noștri Părinți, precum și Tradiției Bisericii sobornicești, deoarece recunoaștem că aceasta este a Sfântului Duh, Care sălășluiește în ea, hotărâm cu toată exactitatea și grija ca, asemenea modelului cinstitei și de viață făcătoarei Cruci, tot așa să fie înălțate cinstitele și sfintele icoane, fie din culori sau din mozaic sau din orice alt material potrivit, în sfintele lui Dumnezeu biserici, pe sfintele vase și veșminte, pe ziduri și pe lemn, în case și lângă drumuri; [și anume] icoana Domnului și Dumnezeului și Mântuitorului nostru Iisus Hristos și a Preacuratei Stăpânei noastre, Sfintei Născătoare de Dumnezeu, a cinstiților îngeri și a tuturor sfinților și cuvioșilor bărbați. Căci, cu cât mai des vor fi văzuți aceștia prin reprezentarea iconică, cu atât mai mult cei care privesc la acestea vor fi ridicați să-și amintească și să dorească prototipurile și să le dea sărutare și cinstita venerare. Nu însă adevărata adorare, care, după credința noastră, se cuvine numai dumnezeieștii firi, ci ca aceea adusă chipului cinstitei și de viață făcătoarei Cruci, Sfintelor Evanghelii și celorlalte obiecte de cult sfinte; pentru cinstirea lor se vor aduce tămâieri și se vor aprinde lumini, după bine cinstitorul obicei al celor de demult. Căci cinstirea [acordată] icoanei trece la prototip, iar cel care se închină icoanei se închină ipostasului zugrăvit în ea”3.\nCu toate că această hotărâre a Sinodului al VII-lea Ecumenic a fost receptată de Biserică, odată cu urcarea pe tron a împăratului Leon al V-lea Armeanul (813-820) avea să se deschidă o nouă perioadă iconoclastă, cu persecuții împotriva cinstitorilor sfintelor icoane. Această perioadă s-a încheiat în anul 843, când împărăteasa Teodora a Bizanțului (842-846) împreună cu patriarhul Metodie au convocat un Sinod la Constantinopol, care, pe temeiul Sfintei Scripturi și al scrierilor Sfinților Părinți, a restabilit învățătura ortodoxă despre cinstirea icoanelor și a declarat valabile toate hotărârile celor șapte Sinoade Ecumenice. De atunci, în fiecare an, noi, creștinii ortodocși, în prima Duminică din Postul Mare, sărbătorim biruința dreptei credințe asupra tuturor ereziilor, motiv pentru care numim această zi Duminica Ortodoxiei.\nDreptmăritori creștini,\nBiserica a înțeles rolul pedagogic al icoanelor, acestea fiind călăuze spre Hristos, Izvorul sfințeniei. De aceea, a zugrăvit iconic chipurile Mântuitorului, ale Maicii Domnului, ale îngerilor, ale apostolilor, ale sfinților. Prin aceasta evidențiază faptul că arta Bisericii Ortodoxe este o artă sacră. După cum afirma Leonid Uspensky, această artă „trebuie, pe de o parte, să transmită adevărurile formulate dogmatic, iar pe de altă parte, să comunice experiența trăită a acestor adevăruri, experiența spirituală a sfinților – acel creștinism viu în care dogma și viața se confundă”4. Pentru acest motiv, „Biserica vede în icoană nu unul dintre aspectele învățăturii ortodoxe, ci expresia ortodoxiei în ansamblu, a ortodoxiei ca atare”5. Sfintele icoane „nu se adaugă la credința ortodoxă ca o anexă, ci exprimă credința ortodoxă într-o formă completă, ca mărturisire a credinței, prin cuvânt și imagine, prin rugăciune în fața icoanei lui Hristos și a sfinților Lui zugrăviți pe icoane”6.\nTemeiul redării iconografice a Domnului Hristos îl constituie întruparea Sa, după cum arată Sfântul Evanghelist Ioan: „Cuvântul S-a făcut trup și S-a sălășluit între noi și am văzut slava Lui, slavă ca a Unuia-Născut din Tatăl, plin de har și de adevăr” (Ioan 1, 14).\nÎnvățătura ortodoxă afirmă că, din iubire față de oameni, Fiul și Cuvântul lui Dumnezeu S-a făcut Om (Ioan 3, 16), luând trup și chip omenesc, ca pe noi, oamenii, să ne ajute să devenim fii ai lui Dumnezeu, după har, să ne împărtășim de viața cea veșnică, să vedem chipul slavei dumnezeiești așa cum S-a arătat ucenicilor pe Tabor. Lumina din icoana lui Hristos și din icoanele sfinților ne îndreaptă spre lumina cea neînserată a slavei veșnice din Împărăția cerurilor, iar sfințenia icoanei ne cheamă și pe noi la sfințirea vieții.\nIubiții noștri fii duhovnicești,\nÎn contextul evenimentelor aniversare din anul 2025, pentru noi, românii, Duminica Ortodoxiei este prilej de bucurie și de mulțumire aduse lui Dumnezeu pentru binefacerile revărsate peste țara noastră, dar și prinos de recunoștință pentru mulțimea de sfinți cuvioși și mărturisitori care au păstrat dreptarul credinței așa cum l-au primit de la înaintași.\nDuminica Ortodoxiei este sărbătoarea credinței dreptmăritoare, prin cuvânt și faptă, a celor care păstrează și mărturisesc învățătura de credință care stă la temelia adevăratei trăiri creștine și a lucrării lui Hristos în lume prin Biserică. Ea ne cheamă la unitate și comuniune cu Dumnezeu și cu semenii, prin fapte de milostenie creștină.\nAcestea sunt expresia concretă a iubirii aproapelui, ca roade ale dreptei credințe din care izvorăsc neîncetat și care au ca scop ajutorarea celor aflați în necazuri și suferințe, după cum învață Sf. Apostol Pavel: „Iar facerea de bine și într-ajutorarea nu le dați uitării; căci astfel de jertfe sunt bine plăcute lui Dumnezeu” (Evrei 13, 16).\nOricât de mari ar fi provocările și crizele lumii în care trăim, avem datoria să rămânem statornici în dreapta credință și în faptele cele bune, punându-ne nădejdea în Dumnezeu „Care ne dă cu belșug toate, spre îndulcirea noastră” (1 Timotei 6, 17). Să fim solidari în a face binele care aduce mângâiere celor în nevoi, alinare celor bolnavi, compasiune celor în durere, ajutând pe semenii noștri cu generozitate și inimă bună, așa cum ne învață Hristos, Mântuitorul lumii.\nȘi în acest an, ne adresăm preoților și credincioșilor Sfintei noastre Biserici cu îndemnul părintesc de a organiza, atât în această duminică, cât și în duminicile următoare, colecta pentru Fondul Central Misionar, contribuind fiecare cu darul său, după cum îl îndeamnă inima sa, bine știind că „Dumnezeu iubește pe cel care dă cu voie bună” (2 Corinteni 9, 7). Acest Fond este destinat susținerii comunităților românești parohiale sau monahale cu posibilități materiale reduse, așezămintelor sociale din țară și din străinătate, pentru continuarea și finalizarea diferitelor lucrări misionare.\nNoi știm că toată darea cea bună vine de la Părintele luminilor, de aceea, în cadrul Sfintei Liturghii a Sf. Vasile cel Mare, chemăm mila lui Dumnezeu pentru cei care aduc roade și fac bine în sfintele Biserici și își aduc aminte de cei săraci, cerând Domnului să le „răsplătească cu bogatele și cereștile Sale daruri […], să-și aducă aminte și de tot poporul Său și peste toți Să reverse mila Sa cea bogată, împlinind tuturor cererile cele spre mântuire”7.\nAvând încredințarea că veți arăta și în acest an dărnicie creștină și veți răspunde chemării noastre în această lucrare sfântă de binefacere, ne rugăm Milostivului Dumnezeu „ca, având totdeauna toată îndestularea în toate, să prisosiți spre tot lucrul bun” (2 Corinteni 9, 8), iar „harul Domnului nostru Iisus Hristos și dragostea lui Dumnezeu Tatăl și împărtășirea Sfântului Duh, să fie cu voi cu toți!” (2 Corinteni 13, 13).\nPreședintele Sfântului Sinod al Bisericii Ortodoxe Române\n† DANIEL\nArhiepiscopul Bucureștilor,\nMitropolitul Munteniei și Dobrogei,\nLocțiitorul tronului Cezareei Capadociei și\nPatriarhul Bisericii Ortodoxe Române\n† Teofan, Arhiepiscopul Iașilor și Mitropolitul Moldovei și Bucovinei\n† Laurențiu, Arhiepiscopul Sibiului și Mitropolitul Ardealului\n† Andrei, Arhiepiscopul Vadului, Feleacului și Clujului și Mitropolitul Clujului, Maramureșului și Sălajului\n† Irineu, Arhiepiscopul Craiovei și Mitropolitul Olteniei\n† Ioan, Arhiepiscopul Timișoarei și Mitropolitul Banatului\n† Petru, Arhiepiscopul Chișinăului, Mitropolitul Basarabiei și Exarhul Plaiurilor\n† Iosif, Arhiepiscopul Ortodox Român al Europei Occidentale și Mitropolitul Ortodox Român al Europei Occidentale și Meridionale\n† Serafim, Arhiepiscopul Ortodox Român al Germaniei, Austriei și Luxemburgului și Mitropolitul Ortodox Român al Germaniei, Europei Centrale și de Nord\n† Nicolae, Arhiepiscopul Ortodox Român al Statelor Unite ale Americii și Mitropolitul Ortodox Român al celor două Americi\n† Nifon, Arhiepiscopul Târgoviștei, Mitropolit onorific și Exarh Patriarhal\n† Teodosie, Arhiepiscopul Tomisului\n† Calinic, Arhiepiscopul Sucevei și Rădăuților\n† Irineu, Arhiepiscopul Alba Iuliei\n† Varsanufie, Arhiepiscopul Râmnicului\n† Ioachim, Arhiepiscopul Romanului și Bacăului\n† Calinic, Arhiepiscopul Argeșului și Muscelului\n† Ciprian, Arhiepiscopul Buzăului și Vrancei\n† Casian, Arhiepiscopul Dunării de Jos\n† Timotei, Arhiepiscopul Aradului\n† Atanasie, Arhiepiscop Ortodox Român ales al Marii Britanii și Irlandei de Nord\n† Ignatie, Episcopul Hușilor\n† Lucian, Episcopul Caransebeșului\n† Sofronie, Episcopul Ortodox Român al Oradiei\n† Iustin, Episcopul Ortodox Român al Maramureșului și Sătmarului\n† Nicodim, Episcopul Severinului și Strehaiei\n† Antonie, Episcopul de Bălți\n† Veniamin, Episcopul Basarabiei de Sud\n† Vincențiu, Episcopul Sloboziei și Călărașilor\n† Andrei, Episcopul Covasnei și Harghitei\n† Galaction, Episcopul Alexandriei și Teleormanului\n† Ambrozie, Episcopul Giurgiului\n† Sebastian, Episcopul Slatinei și Romanaților\n† Visarion, Episcopul Tulcii\n† Nestor, Episcopul Devei și Hunedoarei\n† Ieronim, Episcopul Daciei Felix\n† Siluan, Episcopul Ortodox Român al Ungariei\n† Siluan, Episcopul Ortodox Român al Italiei\n† Timotei, Episcopul Ortodox Român al Spaniei și Portugaliei\n† Macarie, Episcopul Ortodox Român al Europei de Nord\n† Mihail, Episcopul Ortodox Român al Australiei și Noii Zeelande\n† Ioan Casian, Episcopul Ortodox Român al Canadei\n† Nectarie, Episcopul Ortodox Român al Irlandei și Islandei\n† Varlaam Ploieșteanul, Episcop-vicar patriarhal\n† Paisie Sinaitul, Episcop-vicar patriarhal\n† Timotei Prahoveanul, Episcop-vicar al Arhiepiscopiei Bucureștilor\n† Nichifor Botoșăneanul, Episcop-vicar al Arhiepiscopiei Iașilor\n† Ilarion Făgărășanul, Episcop-vicar al Arhiepiscopiei Sibiului\n† Benedict Bistrițeanul, Episcop-vicar al Arhiepiscopiei Vadului, Feleacului și Clujului\n† Paisie Lugojeanul, Episcop-vicar al Arhiepiscopiei Timișoarei\n† Nectarie de Bogdania, Episcop-vicar al Arhiepiscopiei Chișinăului\n† Marc Nemțeanul, Episcop-vicar al Arhiepiscopiei Ortodoxe Române a Europei Occidentale\n† Sofian Brașoveanul, Episcop-vicar al Arhiepiscopiei Ortodoxe Române a Germaniei, Austriei și Luxemburgului\n† Damaschin Dorneanul, Episcop-vicar al Arhiepiscopiei Sucevei și Rădăuților\n† Emilian Crișanul, Episcop-vicar al Arhiepiscopiei Aradului\n† Timotei Sătmăreanul, Arhiereu-vicar al Episcopiei Ortodoxe Române a Maramureșului și Sătmarului\n† Gherontie Hunedoreanul, Arhiereu-vicar al Episcopiei Devei și Hunedoarei\n† Teofil De Iberia, Arhiereu-vicar al Episcopiei Ortodoxe Române a Spaniei și Portugaliei\nNote:\n1 Sf. Ioan Damaschin, Contra iconoclaștilor 1, 16, în vol. Cele trei tratate contra iconoclaștilor, trad., introd. și note pr. Dumitru Fecioru, Ed. Institutului Biblic și de Misiune Ortodoxă, București, 2016, p. 65.\n2 Cf. Hotărârile dogmatice ale Sinoadelor Ecumenice, Pr. Sorin Șelaru, Viorel Coman, George Gherga (eds), Ed. Basilica, București, 2018, pp. 152-158, 535.\n3 Hotărârile dogmatice ale Sinoadelor Ecumenice, pp. 553-555.\n4 Leonid Uspensky, Teologia icoanei, Ed. Renașterea, Cluj-Napoca, 2012, p. 33.\n5 L. Uspensky, Teologia icoanei, p. 13.\n6 †Daniel, Patriarhul Bisericii Ortodoxe Române, Evanghelia slavei lui Hristos, Ed. Basilica, București, 2023, p. 47.\n7 Dumnezeiasca Liturghie a celui între sfinți Părintelui nostru Vasile cel Mare, în Liturghier, Ed. Institutului Biblic și de Misiune Ortodoxă, București, 2012, pp. 257-259.\nDescarcă documentul: PDF\n","date":"9 martie 2025","img":"/cuvant-duhovnicesc/duminica-ortodoxiei-este-sarbatoarea-credintei-dreptmaritoare/featured.jpg","lang":"ro","langName":"Română","largeImg":"/cuvant-duhovnicesc/duminica-ortodoxiei-este-sarbatoarea-credintei-dreptmaritoare/featured_hu_5ac6b45217406646.jpg","month":[{"title":"2025-03","url":"/month/2025-03/"}],"permalink":"/cuvant-duhovnicesc/duminica-ortodoxiei-este-sarbatoarea-credintei-dreptmaritoare/","series":[],"smallImg":"/cuvant-duhovnicesc/duminica-ortodoxiei-este-sarbatoarea-credintei-dreptmaritoare/featured_hu_5c9c568b86c64976.jpg","tags":[{"title":"Pastorala Sinodală","url":"/tags/pastorala-sinodal%C4%83/"}],"timestamp":1741478400,"title":"Duminica Ortodoxiei este sărbătoarea credinței dreptmăritoare","year":[{"title":"2025","url":"/year/2025/"}]},{"authors":[],"categories":[{"title":"Evenimente","url":"/categories/evenimente/"}],"content":"Vineri, 4 aprilie 2025, ora 09:45, la Biserica „Sfinții Împărați Constantin și Elena” și „Sfânta Cuvioasă Parascheva”, va avea loc un parastas în memoria victimelor bombardamentelor din 4 aprilie 1944.\nInvităm pe toți cei interesați să ne rugăm împreună pentru sufletele celor adormiți.\nProgram:\nora 09:45 - Slujba de pomenire a victimelor bombardamentului. Adresă: Parohia „Parcul Călărași”, Bd. Basarabia, nr. 2, Sector 2, București; ora 11:30 - Slujba de pomenire a victimelor bombardamentului. Adresă: Cimitirul „4 Aprilie”, aflat în interiorul Cimitirului Calvin, Calea Giulești, nr. 101-103, Sector 6, București. Vă mulțumim!\n","date":"6 martie 2025","img":"/events/2025-parastas-4-aprilie-1944/featured.jpg","lang":"ro","langName":"Română","largeImg":"/events/2025-parastas-4-aprilie-1944/featured_hu_54aba83150f8b83.jpg","month":[{"title":"2025-03","url":"/month/2025-03/"}],"permalink":"/events/2025-parastas-4-aprilie-1944/","series":[],"smallImg":"/events/2025-parastas-4-aprilie-1944/featured_hu_9f2689d1c6f79625.jpg","tags":[{"title":"4 Aprilie 1944","url":"/tags/4-aprilie-1944/"}],"timestamp":1741219200,"title":"Parastas în memoria victimelor bombardamentelor din 4 aprilie 1944","year":[{"title":"2025","url":"/year/2025/"}]},{"authors":[{"title":"","url":"/authors/ps-emilian-crisanul/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica Izgonirii lui Adam din Rai (a Lăsatului sec de brânză); (Învățătură despre iertare, post și neagonisire)\n„Că de veți ierta oamenilor greșealele lor, ierta-va și vouă Tatăl vostru Cel ceresc; Iar de nu veți ierta oamenilor greșealele lor, nici Tatăl vostru nu vă va ierta greșealele voastre. Când postiți, nu fiți triști ca fățarnicii; că ei își smolesc fețele, ca să se arate oamenilor că postesc. Adevărat grăiesc vouă, și-au luat plata lor. Tu însă, când postești, unge capul tău și fața ta o spală, ca să nu te arăți oamenilor că postești, ci Tatălui tău care este în ascuns, și Tatăl tău, Care vede în ascuns, îți va răsplăti ție. Nu vă adunați comori pe pământ, unde molia și rugina le strică și unde furii le sapă și le fură. Ci adunați-vă comori în cer, unde nici molia, nici rugina nu le strică, unde furii nu le sapă și nu le fură. Căci unde este comoara ta, acolo va fi și inima ta.” (Matei 6, 14-21)\nParcurgerea Postului Mare și apoi sărbătorirea Sfintei Învieri a Mântuitorului nostru Iisus Hristos necesită pentru fiecare dintre noi o perioadă de pregătire sufletească și trupească, de aceea Părinții Bisericii au rânduit ca la Sfintele Liturghii să se citească texte din Sfânta Evanghelie, care prin conținutul lor ne călăuzesc pe calea dobândirii vieții veșnice.\nTrăim într-o lume cu oameni buni și mai puțin buni, cu oameni iertători și alții neiertători, greșind de multe ori unii față de alții în familie, în societate și în Biserică.\nEvanghelia care se citește la Sfânta Liturghie din Duminica Izgonirii lui Adam din Rai (Matei 6, 14-21) ne amintește învățătura despre iertare, post și neagonisire de bogății.\nÎn perioada Postului Mare sau al Sfintelor Paști auzim mai mult în jurul nostru pomenindu-se cuvintele „iertare”, „iertați-mă”, „Dumnezeu să te ierte”.\nDesigur, ca popor creștin botezat în numele Sfintei Treimi de Sfântul Apostol Andrei și urmașii săi, am primit iertarea păcatului strămoșesc prin Taina Sfântului Botez, urmând ca prin Taina Spovedaniei să primim iertarea păcatelor săvârșite în timpul vieții pământești. Se poate crede că poporul nostru, având dezvoltat un cult al pomenirii răposaților, se îngrijește mai mult de iertarea păcatelor celor mutați la cele veșnice decât de iertarea propriilor păcate. Grija trebuie să fie împărțită și față de cei plecați la cer, și față de sufletele noastre.\nIertarea a apărut ca necesitate după ce primul om, Adam, a greșit față de Dumnezeu. Mai mult, Adam nu și-a cerut iertare, a aruncat vina pe Eva și ea pe șarpe. Dacă își cerea iertare de la Bunul Dumnezeu, altfel ar fi fost lucrurile cu noi astăzi.\nÎnsă, în dragostea și bunătatea Sa, Dumnezeu ne-a iertat păcatele, ba mai mult, pentru a ne împăca cu El, a trimis pe Fiul Său, Iisus Hristos, Care a luat trup uman din Fecioara Maria, a pătimit, a fost răstignit, a murit și a înviat. Încât celor care ascultă cuvintele Lui, cred în El și se botează în numele Sfintei Treimi (cf. Matei 28, 19-20) le dă puterea de a deveni fii ai lui Dumnezeu (cf. Ioan 1, 12-13) și chiar prieteni (cf. Ioan 15, 14-15) și casnici ai Împărăției Sale. De aceea, noi, creștinii, suntem îndemnați la iertare în virtutea staturii noastre de creștini, adică purtători de Hristos.\nÎnțelegem că iertarea implică multă dragoste. Și vedem cum Dumnezeu, care este Dragoste (cf. 1 Ioan 4, 8), Bunătate, Dreptate, ne îndeamnă și pe noi să fim ca El, adică iertători, buni și milostivi. Aceste virtuți le învățăm din Sfânta Scriptură, Sfânta Tradiție, Sfintele Taine, sfintele slujbe, adică din Sfânta Biserică, cea care le păstrează și le transmite din generație în generație.\nÎn Vechiul Testament este scris că iertarea păcatelor se primește de la Dumnezeu, după cum spune și profetul Isaia: „Eu sunt cel care șterg păcatele tale și îmi aduc aminte de fărădelegile tale” (Isaia 43, 25).\nÎn Noul Testament, Hristos, Fiul Lui Dumnezeu, iartă păcatele oamenilor și apoi vindecă bolile lor. Avem multe mărturii în acest sens, și chiar Domnul Hristos atrage atenția mulțimii, zicând: „ca să știți că Fiul Omului are puterea de a ierta păcatele” (Marcu 2, 10), fapt ce deranja mentalitatea închisă și falsă a unora dintre interlocutori.\nDar, mai întâi de toate, El învață ucenicii și mulțimile care îl ascultau să trăiască în pace: „Deci, dacă îți vei aduce darul tău la altar și acolo îți vei aduce aminte că fratele tău are ceva împotriva ta, lasă darul tău acolo, înaintea altarului, și mergi întâi și împacă-te cu fratele tău și apoi, venind, adu darul tău” (Matei 5, 23-24); apoi îi învață să se roage și să ierte pentru a fi iertați de Dumnezeu, îndemnuri cuprinse în Rugăciunea Domnească (cf. Matei 6, 9-13).\nMântuitorul Hristos a legat în mod indisolubil iertarea lui Dumnezeu de cea pe care noi trebuie să o dăm semenilor care ne-au greșit: „Și ne iartă nouă greșelile noastre, precum și noi iertăm greșiților noștri” (Matei 5, 12).\nDe fapt, de cele mai multe ori, păcatele pentru care cerem iertare lui Dumnezeu sunt greșeli făcute oamenilor. Încât noi trebuie să cerem iertare nu numai lui Dumnezeu, ci și semenilor noștri cărora le-am greșit. Altfel, Dumnezeu nu ne va ierta.\nCu privire la iertarea din rugăciunea „Tatăl nostru”, Sfântul Ioan Gură de Aur subliniază distincția dintre actul iertării lui Dumnezeu și cel al omului: „Cu toate că nu se potrivește o iertare cu alta! Tu ierți pentru că ai nevoie de iertare; Dumnezeu, însă, n-are nevoie de nimic; tu ierți pe om de aceeași fire cu tine; Dumnezeu, însă, iartă un rob; tu ești vinovat de nenumărate păcate; Dumnezeu, însă, este fără de păcat”1.\nSpuneam că Hristos Domnul înainte de a-i vindeca pe oameni, în unele cazuri, ierta și păcatele. Așa l-a iertat și vindecat pe slăbănogul din Capernaum când a zis: „Îndrăznește fiule! Iertate sunt păcatele tale!” (cf. Matei 9, 2). Mântuitorul Hristos nu l-a certat pentru păcatele lui, dimpotrivă, îl numește „fiu”. Învățăm din această atitudine divino-umană că nu trebuie să certăm atunci când iertăm un om, cel mult să-l sfătuim, să-l ajutăm să înțeleagă rațiunile iertării noastre. Pilda „Fiului risipitor” este o mărturie vie a bunătății Tatălui ceresc în a ierta atunci când omul își revine în fire (cf. Luca 15, 11-32).\nSe pune întrebarea, și de câte ori trebuie să iertăm? Răspunsul îl aflăm tot de la Domnul Hristos, Care l-a lămurit mai întâi pe Sfântul Apostol Petru cu privire la această întrebare, zicându-i: „Până de șaptezeci de ori câte șapte” (Matei 18, 21-22), exemplificând prin Parabola celor doi datornici (cf. Matei 18, 23-35).\nÎn centrul tuturor vindecărilor, minunilor și pildelor relatate de Sfinții Evangheliști care au ca bază „iertarea” se află Învierea Domnului Hristos din morți. Iubirea jertfelnică a Mântuitorului Hristos cuprinde în ea puterea iertării păcatelor și învierea. La Cina cea de Taină, Hristos Domnul a spus ucenicilor Săi că Se jertfește pentru noi, „spre iertarea păcatelor”: „Luați, mâncați, acesta este Trupul Meu”, „Beți dintru acesta toți, acesta este Sângele Meu, al Legii celei noi, care pentru mulți se varsă spre iertarea păcatelor” (Matei 26, 26-28).\nÎnălțimea dragostei dumnezeiești cu privire la iertarea oamenilor a fost arătată de Mântuitorul Hristos, care i-a iertat pe cei ce-L răstigneau: „Părinte, iartă-le lor, că nu știu ce fac” (Luca 23, 24).\nDupă învierea Sa din morți, Hristos dăruiește ucenicilor deodată puterea de-a ierta păcatele și pacea Sa sfântă (cf. Ioan 20, 21-23), arătând prin aceasta că „taina iertării păcatelor este și taina împăcării noastre cu Dumnezeu, cu semenii și cu noi înșine”. De asemenea, o preafrumoasă cântare pascală ne îndeamnă la iertare: „Ziua învierii, și să ne luminăm cu prăznuirea, și unul pe altul să ne îmbrățișăm, să zicem: fraților! și celor ce ne urăsc pe noi, să iertăm toate pentru înviere!”. În atmosfera pascală, după o perioadă de post și nevoință, mulți dintre noi simt nevoia iertării și a împăcării cu semenii. Lumina și bucuria Învierii îi determină pe mulți frați de-ai noștri să ierte și să caute împăcarea. Cu toate că o altă parte însemnată, nici măcar de dragul „Învierii lui Hristos”, nu iartă și nu îngroapă sabia dușmăniei și a răutății.\nMucenicii și martirii creștini, după cum citim din viețile lor, au avut atâta dragoste față de Hristos încât i-au iertat cu seninătate pe toți prigonitorii lor, biruind cu iubirea răutatea umană.\nSfintele Taine (Botezul, Spovedania, Euharistia și Maslul) ne sunt împărtășite spre iertarea păcatelor și dobândirea vieții veșnice.\nPrin Sfântul Botez primim iertarea păcatului strămoșesc, dar și a păcatelor săvârșite până la administrarea tainei: „Cel ce a doua oară ai născut pe robul Tău acesta nou luminat prin apă și prin Duh și i-ai dăruit lui iertarea păcatelor celor de voie și a celor fără de voie (…)”2.\nTaina Spovedaniei este prin excelență așezată în Biserică pentru iertarea păcatelor săvârșite după Sfântul Botez. Formula liturgică de iertare este: „Domnul și Dumnezeul nostru Iisus Hristos, cu harul și cu îndurările iubirii Sale de oameni, să te ierte pe tine fiule (N), și să-ți lase ție toate păcatele (…)”3.\nÎn strânsă legătură cu spovedania este Taina Euharistiei prin care primim Trupul și Sângele Domnului Hristos spre iertarea păcatelor. Realizăm o mărturisire de credință particulară și publică prin rostirea rugăciunii: „Cred, Doamne, și mărturisesc că Tu ești cu adevărat Hristos, Fiul lui Dumnezeu celui viu (…). Și mă învrednicește, fără de osândă, să mă împărtășesc cu Preacuratele Tale Taine spre iertarea păcatelor și spre viața de veci. Amin!”4.\nAtunci când suntem bolnavi trupește și sufletește din cauza păcatelor, apelăm la Taina Sfântului Maslu care ni se administrează spre iertarea păcatelor și vindecare: „În bunătatea Ta, Însuți slăbește, lasă, iartă, Dumnezeule, fărădelegile și păcatele robului Tău (N) și greșelile lui cele de voie și cele fără de voie, cele cu știință și cele cu neștiință (…)”5.\nBiserica, prin sfintele ei slujbe și Sfânta Liturghie, ne îndeamnă la iertare și iubire: „Să ne iubim unii pe alții ca într-un gând să mărturisim pe Tatăl, pe Fiul și pe Sfântul Duh”. Condiția esențială pentru obținerea harului iertării este pocăința (părerea de rău) sinceră și hotărâtoare de a nu mai păcătui.\nConcluzionăm faptul că, pentru a primi de la Dumnezeu iertarea, avem nevoie deopotrivă să iertăm oamenilor care ne-au greșit și să cerem iertare celor cărora noi le-am făcut vreun rău. Constatăm că ne este mai ușor să cerem iertare lui Dumnezeu și ne este foarte greu să iertăm și să cerem iertare de la oameni. Este dificil din cauza egoismului, a mândriei și a lipsei de dragoste sinceră. Noi, când iertăm, înviem în sufletul nostru dragostea față de persoana iertată. Lipsa dragostei și înmulțirea răutăților (păcatului) fac ca, atât în Biserică, cât și în familie și societate, iertarea și împăcarea să fie greu de împlinit.\nDe multe ori mergem la biserică și nu suntem împăcați unii cu alții, ba mai mult, ne urâm, invidiem sau dușmănim pentru lucruri de nimic. Și aceasta se întâmplă în cele mai dese situații din cauza lăcomiei materiale, a mândriei, a legării în mod pătimaș și idolatru de lucrurile limitate și trecătoare ale acestei lumi.\nFamilia creștină (în general) astăzi nu mai are ca bază dragostea, armonia și comuniunea cu Dumnezeu. Egoismul și dorința de împlinire personală duc adesea la divorț. Judecățile dintre soț și soție, dintre părinți și copii dovedesc incapacitatea acestora de a ierta, de a dărui, de a se împăca și de a renunța la manifestările violente, la iubirea numai de sine și mândrie.\nSocietatea umană este îmbolnăvită de oameni neîmpăcați, certați și izolați. Pe lângă exemplele din comunitatea în care trăim, mijloacele de informare ne descoperă zi de zi o mulțime de oameni împietriți, întunecați de ură și orgolioși, incapabili de dragoste și iertare. Cauzele producerii acestor „boli” sunt diverse. Refuzul iertării sau al cererii iertării ne ține inima rece și neînduplecată.\nAșadar, fiind îndreptați cu privirea spre Învierea Domnului, să îndrăznim în a rosti cuvintele: „Și ne iartă nouă greșelile noastre, precum și noi iertăm greșiților noștri”, ascultând și de îndemnul Sfântului Apostol Pavel, care, prin pericopa citită astăzi, ne învață: „Să lepădăm dar lucrurile întunericului și să ne îmbrăcăm cu armele luminii” (Romani 13, 12).\nNote:\n1 Sfântul Ioan Gură de Aur, Scrieri, partea a treia, Omilii la Matei, în colecția „Părinți și Scriitori Bisericești”, trad., introducere și note de Pr. D. Fecioru, Editura Institutului Biblic și de Misiune al Bisericii Ortodoxe Române, București, 1994, p. 254.\n2 Molitfelnic, Editura Institutului Biblic și de Misiune al Bisericii Ortodoxe Române, București, 1992, p. 40.\n3 Ibidem, p. 67.\n4 Liturghier, Editura Institutului Biblic și de Misiune al Bisericii Ortodoxe Române, București, 2000, p. 176.\n5 Moliftelnic, p. 147.\n","date":"2 martie 2025","img":"/cuvant-duhovnicesc/iertare-si-impacare-pentru-savarsirea-postului-mare-cu-folos-duhovnicesc/featured.jpg","lang":"ro","langName":"Română","largeImg":"/cuvant-duhovnicesc/iertare-si-impacare-pentru-savarsirea-postului-mare-cu-folos-duhovnicesc/featured_hu_d89340fc3c5e442b.jpg","month":[{"title":"2025-03","url":"/month/2025-03/"}],"permalink":"/cuvant-duhovnicesc/iertare-si-impacare-pentru-savarsirea-postului-mare-cu-folos-duhovnicesc/","series":[],"smallImg":"/cuvant-duhovnicesc/iertare-si-impacare-pentru-savarsirea-postului-mare-cu-folos-duhovnicesc/featured_hu_875b2291922205f2.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica Izgonirii Lui Adam Din Rai","url":"/tags/duminica-izgonirii-lui-adam-din-rai/"},{"title":"Duminica Lăsatului Sec De Brânză","url":"/tags/duminica-l%C4%83satului-sec-de-br%C3%A2nz%C4%83/"}],"timestamp":1740873600,"title":"Iertare și împăcare pentru săvârșirea Postului Mare cu folos duhovnicesc","year":[{"title":"2025","url":"/year/2025/"}]},{"authors":[{"title":"","url":"/authors/ps-damaschin-dorneanul/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica Înfricoșătoarei Judecăți (a Lăsatului sec de carne)\n„Zis-a Domnul: Când va veni Fiul Omului întru slava Sa și toți sfinții îngeri cu El, atunci va ședea pe tronul slavei Sale. Și se vor aduna înaintea Lui toate neamurile și-i va despărți pe unii de alții, precum desparte păstorul oile de capre. Și va pune oile de-a dreapta Sa, iar caprele de-a stânga. Atunci va zice Împăratul celor de-a dreapta Lui: Veniți, binecuvântații Tatălui Meu, moșteniți Împărăția cea pregătită vouă de la întemeierea lumii. Căci flămând am fost și Mi-ați dat să mănânc; însetat am fost și Mi-ați dat să beau; străin am fost și M-ați primit; gol am fost și M-ați îmbrăcat; bolnav am fost și M-ați cercetat; în temniță am fost și ați venit la Mine. Atunci, drepții Îi vor răspunde, zicând: Doamne, când Te-am văzut flămând și Te-am hrănit? Sau însetat și Ți-am dat să bei? Sau când Te-am văzut străin și Te-am primit, sau gol și Te-am îmbrăcat? Și când Te-am văzut bolnav sau în temniță și am venit la Tine? Iar Împăratul, răspunzând, va zice către ei: Adevărat zic vouă: Întrucât ați făcut unuia dintr-acești frați ai Mei prea mici, Mie Mi-ați făcut. Atunci va zice și celor de-a stânga: Duceți-vă de la Mine, blestemaților, în focul cel veșnic, care este pregătit diavolului și îngerilor lui. Căci flămând am fost și nu Mi-ați dat să mănânc; însetat am fost și nu Mi-ați dat să beau; străin am fost și nu M-ați primit; gol, și nu M-ați îmbrăcat; bolnav și în temniță, și nu M-ați cercetat. Atunci vor răspunde și ei, zicând: Doamne, când Te-am văzut flămând, sau însetat, sau străin, sau gol, sau bolnav, sau în temniță și nu Ți-am slujit? El însă le va răspunde, zicând: Adevărat zic vouă: Întrucât nu ați făcut unuia dintre acești prea mici, nici Mie nu Mi-ați făcut. Și vor merge aceștia la osândă veșnică, iar drepții la viața veșnică.” (Matei 25, 31-46)\n„La mulțimea faptelor mele celor rele, cugetând eu ticălosul, mă cutremur de înfricoșătoarea zi a judecății”\nCu multă înțelepciune, Părinții Bisericii ne ajută să ne pregătim pentru intrarea în Postul cel Mare, timp binecuvântat de primenire sufletească, pentru a ne întâlni duhovnicește cu Hristos Domnul, Cel răstignit și înviat. Din Pilda vameșului și a fariseului, citită acum două săptămâni, am învățat că smerita cugetare înduplecă milostivirea lui Dumnezeu înspre noi; duminica trecută am fost încurajați văzând pe Dumnezeu Tatăl primind pocăința adâncă și sinceră a fiului risipitor care s-a întors din calea pierzării. Astăzi pare că se schimbă atmosfera: ni se amintește cum va fi ziua cea mare a Înfricoșătoarei Judecăți.\nDe ce se spune că este înfricoșătoare Judecata de Apoi?§ Un prim răspuns îl primim din troparul pe care l-am amintit la începutul cuvântului: „La mulțimea faptelor mele celor rele, cugetând eu ticălosul, mă cutremur de înfricoșătoarea zi a judecății”. Mă știu vinovat de multe greșeli. Cugetul îmi este împovărat de faptele mele cele rele, dar și de gânduri nepotrivite și de cuvinte rostite „în deșert” (cf. Matei 12, 36) care vor fi, toate, vădite și evaluate la Judecata de Apoi, după cum sunt scrise ele în „cartea vieții” (Apocalipsă 20, 12). Mai mult, la judecata de pe urmă nu doar faptele în sine vor fi cercetate, ci și rodirea lor în timp, atât în vremea vieții noastre, cât și după trecerea la cele veșnice. La fel și cuvântul nostru, pe care l-am rostit sau l-am înscris sau iată, acum, „stocat”, păstrat atât de ușor și în format audio sau video, pentru foarte mult timp. Au influențat ele în bine sau în rău pe alții? Oamenii s-au folosit sau s-au smintit de ele? Fapta noastră, de-a lungul atâtor ani, a ajutat pe alții sau, din contră, i-a făcut să sufere pe mulți oameni, să se întristeze, să se depărteze de Dumnezeu? Acestea toate trezesc un sentiment de frică, chiar de „cutremurare”. Nu putem niciodată intui care va fi răspunsul Judecătorului celui drept.\nIncertitudinea nu vine doar din conștiința multor păcate, care ar fi avut nevoie de o mai mare pocăință decât am lucrat în viață, ci și din aceea că și faptele bune pe care le-am săvârșit nu știm cât și cum au fost ele primite. Din ce pricină? Pentru că, dacă le-am făcut din dorința de a fi văzuți de către oameni, ele își pierd din valoarea lor duhovnicească, dacă au fost însoțite de gând viclean, dacă le-am împlinit fără a conștientiza că Dumnezeu ne-a ajutat pentru aceasta, iarăși, se împuținează eficacitatea, rodirea, lucrarea lor, atât cea imediată, de „moment”, cât mai ales cea în timp. La fel, vom fi judecați și pentru că am fi putut face mult mai multe fapte bune. Nu putem avea siguranța din faptul că nu am făcut „multe” rele - dar cine ar putea să se bizuiască pe aceasta? -, ci pentru că am omis a face mai mult bine, când am avut ocazia. Din indiferență. Din ignoranță. Din comoditate, de multe ori. Din neatenție. Putem avea, atunci, cuvânt de apărare?\nÎnfricoșătoare este judecata și pentru că ea nu va fi așa cum ne așteptăm poate să fie. Este posibil să avem parte de „surprize” chiar: oameni pe care i-am considerat drepți, pentru cele ce le arătau în afară, să fie vădiți pentru fățărnicia lor și lucrarea păcatului în ascuns. Și oameni pe care i-am desconsiderat pentru viața lor nepotrivită să îi vedem „de-a dreapta”, în ceata celor mântuiți, pentru că s-au pocăit de păcate. Căderea lor am văzut-o noi și am judecat-o, aspru am judecat-o; dar căința lor tainică a văzut-o Dumnezeu, singurul Judecător adevărat și a primit-o și o arată acum, în văzul tuturor. Judecata va fi surprinzătoare și prin aceea că nimeni nu se va aștepta ca Hristos să Se identifice cu cel sărac, cu cel necăjit, cu cel lipsit. Evanghelia citită astăzi ne arată că atât cei care au fost milostivi, cât și cei nemilostivi vor fi cuprinși de mirare: „Doamne, când Te-am văzut flămând, sau însetat, sau străin, sau gol, sau bolnav, sau în temniță?” (cf. Matei 25, 44; 25, 37-39). Ambelor categorii de oameni, Domnul Hristos le va răspunde că El Se afla tainic ascuns în cei ce aveau nevoie de ajutor, pe care îi numește „frați ai mei, prea mici” (Matei 25, 40, 45). Atât de minunat tălmăcește Sfântul Ioan Gură de Aur această smerită lucrare a prezenței lui Hristos, Dumnezeu-omul, în oameni, semeni ai noștri: „Când tu faci milostenie, tind și Eu mâna cu săracul și iau banul (zice Domnul - n.n.). Eu sunt îmbrăcat în lumină ca și într-o haină, iar numai cât vei îmbrăca tu pe un gol, Eu îndată simt căldura și mă încălzesc. Mă știi bine că locuiesc în cer cu Tatăl Meu și numai când vei porni tu către temniță ca să vezi pe cei închiși, Mă vei afla acolo șezând împreună cu cei lipsiți și închiși. Și de vei alerga către cel bolnav, nu lipsesc de la patul lui”.\nDacă ne gândim și cum va fi cadrul exterior al judecății, cu atât mai mult ne dăm seama că nu poate fi decât înfricoșătoare. Cum să nu te înfricoșezi când „soarele se va întuneca și luna nu va mai da lumina ei. Iar stelele vor cădea din cer și puterile cerurilor se vor zgudui” (Matei 24, 29)? Când vom vedea pe „Fiul Omului întru slava Sa” șezând „pe tronul slavei Sale” (Matei 25, 31), venind „cu putere și cu slavă multă” (Matei 24, 30)? Și nu singur, ci împreună cu „toți sfinții îngeri” (Matei 25, 31). Nu va veni Judecătorul în chipul smerit, așa cum L-am cunoscut, ca Prunc, în Betleem. Nu va mai fi „disprețuit și cel din urmă dintre oameni (…) și nebăgat în seamă” (cf. Isaia 53, 3), ci toți vor privi spre Cel ce a fost „străpuns” (cf. Apocalipsa 1, 7; Zaharia 12, 10) pentru păcatele noastre, dar prin rănile Căruia strălucește acum slava învierii.\nÎn fața acestei priveliști, cum poți să fii nesimțitor, se întreabă și imnograful: „Când se vor așeza scaunele și se vor deschide cărțile și Dumnezeu va ședea la judecată, o, ce frică va fi atunci! Îngerii stând înainte cu frică și râu de foc curgând, ce vom face atunci noi oamenii cei vinovați de multe păcate?”\n„Mila biruiește în fața judecății” (Iacov 2, 13)§ Evanghelia acestei duminici ne spune că la Judecata de Apoi principalul criteriu al evaluării va fi dacă am arătat sau nu milă, iubire milostivă, față de cei aflați în nevoi. Dacă inima noastră s-a „mișcat” în fața suferinței, în fața durerii semenului nostru. De ce nu se amintește în mod explicit și de alte lucrări care sunt, bineînțeles, importante? Dacă am păstrat credința cea dreaptă, dacă L-am mărturisit pe Dumnezeu înaintea oamenilor (cf. Matei 10, 32), dacă am cinstit „ziua Domnului”, dacă am păzit poruncile, dacă am postit, dacă ne-am rugat? Pentru că ceea ce rămâne din toată împlinirea „Legii” este dragostea (cf. Romani 13, 10). Dumnezeu, ca drept Judecător, nu evaluează faptele în sine, doar prin cele ce se vede din afară, ci ceea ce ele au lucrat înlăuntru. Dacă postesc, dar nu iert, dacă mă rog, dar sunt insensibil la nevoia celuilalt, dacă merg la Biserică spunând că-L iubesc pe Dumnezeu, dar nu-l iubesc concret pe aproapele meu (cf. 1 Ioan 4, 20), înseamnă că sunt insuficiente cele ce, formal, le-am păzit.\nInima milostivă este semnul rodirii Evangheliei în viața unui creștin. Sfântul Ioan Gură de Aur spune că, încă din timpul lui, oamenii cei nemilostivi erau numiți „negri la suflet”. De ce? Pentru că le lipsește lumina faptelor celor bune, a faptelor bune autentice, libere de orice interes egoist. Fapta bună lucrată pentru Dumnezeu te aseamănă cu Dumnezeu: „Fiți dar voi, milostivi, precum Tatăl vostru Cel din ceruri milostiv este” (Luca 6, 36). Iar Dumnezeu, după chipul Căruia am fost creați și Căruia ne asemănăm prin săvârșirea binelui, „este Lumină și nici un întuneric nu este în El” (1 Ioan 1, 5). Această lumină a faptei bune săvârșite în viață, lumină care se imprimă în sufletul omului, rămâne și după moartea trupului și va fi vizibilă, mai îmbelșugat, în ziua Judecății. Dimpotrivă, cei care nu au arătat inimă milostivă, aceia au împiedicat lucrarea lui Dumnezeu-Lumina, prin ei, în lume și au rămas „întunecați” la suflet. Chiar faptele lor exterioare, de apreciat la prima vedere, se sting repede, pentru că nu au „untdelemnul” milostivirii lăuntrice (cf. Matei 25, 1-12), care să le facă roditoare, statornice, dăinuitoare și după moartea celui care le-a săvârșit: „Nu fără motiv am numit eu - spune Sfântul Ioan Gură de Aur - milostenia inima virtuții. Dar inima aceasta încetează iute a mai bate, dacă nu dă tuturor duhul ei”.\nDumnezeu evaluează inima milostivă. Sfântul Apostol Iacov ne spune în mod concis: „Judecata este fără milă pentru cel care n-a făcut milă. și mila biruiește în fața judecății” (Iacov 2, 13). Cu alte cuvinte, cei nemilostivi nu vor avea o judecată marcată de milă, de îngăduință; dar cei care au făcut milă vor fi miluiți. Nu se spune că vor fi „răsplătiți”, pentru că niciodată nu am făcut destul și pentru că, în balanța „dreptății”, faptele cele bune nu pot covârși mulțimea păcatelor noastre, a căror gravitate rezidă tocmai în aceea că sunt semn că nu L-am iubit, de fapt, pe Dumnezeu din toată inima noastră (Matei 22, 37). Dar mila biruiește în fața obiectivității, a „dreptății” judecății.\nDe aceea, toată nădejdea noastră ne-o punem în mila și dragostea nemărginită a lui Dumnezeu, Care va veni întru slavă, dar știm că „precum este slava Lui, așa este și mila Lui” (Înțelepciunea lui Isus Sirah 2, 20). „Eu spre mila Ta am nădăjduit”, spunem cu prorocul David (Psalmul 12, 6). Același David, care, știindu-se vinovat de păcatul său, îndrăznește, totuși, la mila dumnezeiască: „Miluiește-mă, Dumnezeule, după mare mila Ta” (Psalmul 50, 1).\nAceastă rugăciune, plină de încredere în milostivirea lui Dumnezeu, este prezentă, în diferite forme, de-a lungul întregului Post Mare, de care ne mai desparte doar o săptămână. Așteptați-l pentru a-l folosi în sporirea lucrării faptelor celor bune! Folosiți acest timp pentru a cugeta mai mult la ziua judecății! Postul, dimpreună cu milostenia, să însoțească rugăciunea cu cuget smerit făcută, pentru a ne frăgezi inima, pentru a nu rămâne împietrită, insensibilă, indiferentă, ci pentru a se transforma într-o inimă milostivă. Cu această inimă milostivă vom putea spune, cu frică, dar și cu multă speranță: „La mulțimea faptelor mele celor rele, cugetând eu ticălosul, mă cutremur de înfricoșătoarea zi a judecății, dar îndrăznind la mila milostivirii Tale, ca David strig Ție: Miluiește-mă, Dumnezeule, după mare mila Ta”.\n","date":"23 februarie 2025","img":"/cuvant-duhovnicesc/milostenia-inima-virtutilor-care-covarseste-noianul-pacatelor/featured.jpg","lang":"ro","langName":"Română","largeImg":"/cuvant-duhovnicesc/milostenia-inima-virtutilor-care-covarseste-noianul-pacatelor/featured_hu_2f8cbff7f4a36efb.jpg","month":[{"title":"2025-02","url":"/month/2025-02/"}],"permalink":"/cuvant-duhovnicesc/milostenia-inima-virtutilor-care-covarseste-noianul-pacatelor/","series":[],"smallImg":"/cuvant-duhovnicesc/milostenia-inima-virtutilor-care-covarseste-noianul-pacatelor/featured_hu_65f04c2faa56dfa5.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica Înfricoșătoarei Judecăți","url":"/tags/duminica-%C3%AEnfrico%C8%99%C4%83toarei-judec%C4%83%C8%9Bi/"},{"title":"Duminica Lăsatului Sec De Carne","url":"/tags/duminica-l%C4%83satului-sec-de-carne/"}],"timestamp":1740268800,"title":"Milostenia, inima virtuților care covârșește noianul păcatelor","year":[{"title":"2025","url":"/year/2025/"}]},{"authors":[{"title":"","url":"/authors/ps-sofian-brasoveanul/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 34-a după Rusalii (a Întoarcerii Fiului risipitor)\n„Zis-a Domnul pilda aceasta: Un om avea doi fii. Și a zis cel mai tânăr dintre ei tatălui său: Tată, dă-mi partea ce mi se cuvine din avere. Atunci el le-a împărțit averea. Dar nu după multe zile, adunând toate, fiul cel mai tânăr s-a dus într-o țară depărtată și acolo și-a risipit averea trăind în desfrânări. Și, după ce a cheltuit totul, s-a făcut foamete mare în țara aceea și el a început să ducă lipsă. Și, ducându-se, s-a alipit el de unul din locuitorii acelei țări și acesta l-a trimis la țarinile sale să pască porcii. Și dorea să-și sature pântecele din roșcovele pe care le mâncau porcii, însă nimeni nu-i dădea. Dar, venindu-și în sine, a zis: Câți argați ai tatălui meu sunt îndestulați de pâine, iar eu pier aici de foame! Sculându-mă, mă voi duce la tatăl meu și-i voi spune: Tată, am greșit la cer și înaintea ta; nu mai sunt vrednic să mă numesc fiul tău. Fă-mă ca pe unul din argații tăi. Și, ridicându-se, a venit la tatăl său. Dar, încă departe fiind el, l-a văzut tatăl său și i s-a făcut milă și, alergând, a căzut pe grumazul lui și l-a sărutat. Atunci i-a zis fiul: Tată, am greșit la cer și înaintea ta și nu mai sunt vrednic să mă numesc fiul tău. Iar tatăl a zis către slugile sale: Aduceți degrabă haina lui cea dintâi și-l îmbrăcați și dați inel în mâna lui și încălțăminte în picioarele lui; apoi, aducând vițelul cel îngrășat, înjunghiați-l, ca, mâncând, să ne veselim, căci acest fiu al meu mort era și a înviat, pierdut era și s-a aflat. Și au început să se veselească. Iar fiul cel mare era la țarină. Când a venit și s-a apropiat de casă, a auzit cântece și jocuri. Atunci, chemând la sine pe una dintre slugi, a întrebat ce înseamnă acestea. Iar ea i-a spus: Fratele tău a venit și tatăl tău a înjunghiat vițelul cel îngrășat, pentru că l-a primit sănătos. Și el s-a mâniat și nu voia să intre; dar tatăl lui, ieșind, îl ruga. Însă el, răspunzând, a zis tatălui său: Iată, de atâția ani îți slujesc și niciodată n-am călcat porunca ta. Și mie niciodată nu mi-ai dat un ied, ca să mă veselesc cu prietenii mei. Dar când a venit acest fiu al tău, care ți-a mâncat averea cu desfrânatele, ai înjunghiat pentru el vițelul cel îngrășat. Tatăl însă i-a zis: Fiule, tu totdeauna ești cu mine și toate ale mele ale tale sunt. Trebuia însă să ne veselim și să ne bucurăm, căci fratele tău acesta mort era și a înviat, pierdut era și s-a aflat.” (Luca 15, 11-32)\nRostul citirii acestei pilde este acela de a ne prezenta o icoană cât mai apropiată de înțelegerea noastră a chipului spiritual al lui Dumnezeu, respectiv de a ne învăța cum ar trebui să ne raportăm la El și, prin El, la semenii noștri.\nDeși pilda se numește a „întoarcerii fiului risipitor”, ea fiind un exemplu și o încurajare pentru întoarcerea la Dumnezeu a fiecăruia dintre noi, atunci când ne-am depărtat de sânul iubirii părintești, predominant în ea este chipul tatălui primitor. Aflându-ne în fața ostenelilor Postului Mare, a perioadei de pocăință pentru propriile noastre păcate, Biserica ne înfățișează, prin intermediul acestei pilde, chipul paternității lui Dumnezeu, la Care să ne raportăm fiecare cu pocăința, cu postul și cu viața noastră întreagă. Îl vedem, așadar în pildă pe acest tată care, atunci când fiul său cel mai mic îi cere partea de avere și pleacă de acasă, le împarte averea celor doi fii ai săi și nu se împotrivește plecării celui mic, dar, după ce pleacă, îl așteaptă să se întoarcă și, când o face, deși trăise în chip nevrednic, îl primește cu toată dragostea și-l repune în cinstea dintâi, bucurându-se de întoarcerea lui. Confruntat cu supărarea fiului celui mare vizavi de atitudinea sa binevoitoare față de fiu cel mic, tatăl face totul să-l înduplece să intre la ospățul bucuriei întoarcerii fratelui său, asigurându-l de dragostea pe care i-o poartă.\nDin această relatare concisă, respectiv din atitudinea tatălui celor doi fii, în care suntem reprezentați, învățăm următoarele: Dumnezeu este tatăl nostru și ne iubește cu o iubire necondiționată și neinfluențabilă de păcatele și neputințele noastre. El ne respectă libertatea de a ne chivernisi viața cum credem că este bine și ne dă fiecăruia cele ce ni se cuvin. Când folosim rău această libertate, respectiv darurile primite, așteaptă cu durere și răbdare întoarcerea noastră. Când ne întoarcem, ne primește cu bucurie și ne acordă iertarea necondiționat, înainte chiar ca noi să o cerem și ne reașază în locul cuvenit, din care ne-am depărtat, orbiți de patimi, dar pe care El ni l-a păstrat din iubire. Reașezarea noastră în cinstea inițială este însoțită de ospățul la a cărui bucurie sunt invitați frații noștri. Dragostea Lui ne este acordată tuturor. Confruntat cu neputința și răutatea noastră, cu refuzul de a accepta dragostea Lui pentru frații noștri, Dumnezeu face totul pentru a ne ajuta să-I înțelegem atitudinea iubitoare față de toți, să iubim și noi și să ne bucurăm de binele fraților, respectiv să înlocuim atitudinea justițiară și rece față de ei cu una iubitoare și asumatoare.\nCa să fiți fiii Tatălui vostru…§ Atitudinea iubitoare, iertătoare și ocrotitoare a lui Dumnezeu, dorința și lucrarea Sa în scopul viețuirii în comuniune de iubire a fiilor Săi reprezintă și o invitație spre a urma acest exemplu. Ca fii ai acestui Tată, suntem chemați să ne asemănăm cu El. Ca oameni care ne raportăm prin credință la Dumnezeu, Care se definește prin iubire, suntem invitați la o atitudine asemănătoare. Cuvintele Domnului Hristos sunt fără echivoc: „Iar Eu zic vouă: Iubiți pe vrăjmașii voștri, binecuvântați pe cei ce vă blestemă, faceți bine celor ce vă urăsc și rugați-vă pentru cei ce vă vatămă și vă prigonesc. Ca să fiți fiii Tatălui vostru Celui din ceruri, că El face să răsară soarele și peste cei răi și peste cei buni și trimite ploaie peste cei drepți și peste cei nedrepți” (Mt 5, 44-45). Purtarea noastră cu iubire față de semeni nu este o opțiune, ci o consecință a înțelegerii unității întregului neam omenesc, a frățietății tuturor oamenilor prin Părintele comun și a chemării lor la comuniunea veșnică în iubire. Totodată, modul viețuirii noastre este o mărturie despre Dumnezeul în care credem. „Așa să lumineze lumina voastră înaintea oamenilor, așa încât să vadă faptele voastre cele bune și să slăvească pe Tatăl vostru Cel din ceruri” (Mt 5, 16).\nÎn duhul iubirii dumnezeiești suntem chemați să fim una§ Asumarea de către noi a paternității lui Dumnezeu, respectiv a filiației față de El înseamnă, totodată, și înțelegerea unității ontologice a întregului neam omenesc - a întregului Adam, cum spunea Cuviosul Sofronie Saharov -, respectiv asumarea frățietății noastre umane, a tuturor fiilor și fiicelor Lui. Dar această unitate nu este doar un dat, ci este și o temă, un program de viață încredințat nouă; suntem cu toții chemați să lucrăm în și pentru această unitate continuu, prin tot ceea ce facem. Întreaga viețuire conform rânduielii lui Dumnezeu, respectând ceea ce numim „poruncile” Lui, înseamnă o viețuire spre binele tuturor și al fiecăruia în parte. Ea înseamnă și o asumare a modului de raportare la cei din jur asemeni Părintelui ceresc, lucrând pentru binele lor chiar și atunci când ei nu-l înțeleg și nu pot să-l dorească. Înseamnă o asumare și o susținere în bine a celorlalți, cu iertare atunci când greșesc și cu necontenirea de a face binele și față de cei care, aparent, nu l-ar merita. Această asumare trebuie făcută și cu un duh de jertfă și de renunțare la sine, la interesul imediat, pentru binele comun, care constituie și cadrul general al binelui fiecăruia dintre noi, deoarece, așa cum învăța Sf. Vasile cel Mare, „dacă binele general suferă, atunci se duce pe copcă și binele particular” (PSB 12, București 1988, Epistola 136, p. 321).\nAscultând azi pilda cu Tatăl primitor și cu cei doi fii - unul risipitor, iar altul nepăsător -, suntem chemați să răspundem, mai mult cu viața decât cu cuvântul, la întrebarea: „Cum stăm noi în fața iubirii Părintelui ceresc?”. Răspunsul îl dăm cu modul cum ne raportăm la frații noștri și la întreaga moștenire primită de la Dumnezeu prin părinții și înaintașii noștri, la Țara și Biserica noastră.\n","date":"16 februarie 2025","img":"/cuvant-duhovnicesc/in-fata-iubirii-parintesti/featured.jpg","lang":"ro","langName":"Română","largeImg":"/cuvant-duhovnicesc/in-fata-iubirii-parintesti/featured_hu_94264ddfdd8ce251.jpg","month":[{"title":"2025-02","url":"/month/2025-02/"}],"permalink":"/cuvant-duhovnicesc/in-fata-iubirii-parintesti/","series":[],"smallImg":"/cuvant-duhovnicesc/in-fata-iubirii-parintesti/featured_hu_4f42e3380281493f.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 34-a După Rusalii","url":"/tags/duminica-a-34-a-dup%C4%83-rusalii/"},{"title":"Pilda Întoarcerii Fiului Risipitor","url":"/tags/pilda-%C3%AEntoarcerii-fiului-risipitor/"}],"timestamp":1739664000,"title":"În fața iubirii părintești","year":[{"title":"2025","url":"/year/2025/"}]},{"authors":[{"title":"","url":"/authors/sfantul-cuvios-cleopa-ilie/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 33-a după Rusalii (a Vameșului și a Fariseului)\n„Zis-a Domnul pilda aceasta: Doi oameni s-au suit la templu ca să se roage: unul era fariseu și celălalt vameș. Fariseul, stând drept, așa se ruga în sine: Dumnezeule, Îți mulțumesc că nu sunt ca ceilalți oameni, răpitori, nedrepți, prea desfrânați, sau ca și acest vameș. Postesc de două ori pe săptămână, dau zeciuială din toate câte câștig. Iar vameșul, departe stând, nu voia nici ochii să-și ridice către cer, ci-și bătea pieptul, zicând: Dumnezeule, milostiv fii mie, păcătosului! Zic vouă că acesta s-a coborât mai îndreptat la casa sa decât acela. Fiindcă oricine se înalță pe sine se va smeri, iar cel ce se smerește pe sine se va înălța.” (Luca 18, 10-14)\nNu fără rost s-a rânduit de Biserică Evanghelia Vameșului și a Fariseului în duminica de astăzi, cu care se începe Triodul, adică perioada Postului Mare, care este cel mai potrivit timp de pocăință de peste an. Căci precum îngerii au căzut din cer și primii oameni au căzut din rai din cauza mândriei, tot așa neamul omenesc a fost mântuit și ridicat la cinstea cea dintâi în Împărăția cerurilor prin smerenia întrupării Fiului lui Dumnezeu și a morții Lui pe Cruce.\nÎn multe locuri ale Sfintei Scripturi se arată cât de mare, cât de păgubitoare de suflet și cât de urâtă de Dumnezeu este patima mândriei, dar nu puțin se poate cunoaște răutatea acestui păcat și din învățătura Sfintei Evanghelii de astăzi. Eu, fiind prea mic și nepriceput a arăta prin scris sau prin cuvânt câte înfățișări are și cât de felurită este această răutate a păcatului mândriei, voi aduce în mijloc o învățătură preaminunată a Sfântului Ioan Scărarul în această privință. Prin aceasta se va cunoaște câte capete are această înfricoșată fiară a mândriei și prin care cei înțelepți și iscusiți vor înțelege cât de pestriț și primejdios este acest păcat.\nMândria este lepădătoare de Dumnezeu§ Iată ce zice acest sfânt părinte despre mândrie: „Mândria este lepădătoare de Dumnezeu, învățătură a diavolilor, defăimare a oamenilor, maica osândirii, strănepoata laudelor, semn al nerodirii, izgonirea ajutorului lui Dumnezeu, ieșirea din minți, înaintemergătoare de căderi, pricină a epilepsiei, izvor al mâniei, ușă a fățărniciei, întărire a diavolilor, străjuitoare a păcatelor, pricinuitoare a nemilostivirii, neștiință de îndurare, amară luătoare de seamă a greșelilor altora, judecătoare fără de omenie, împotrivă luptătoare a lui Dumnezeu” (Filocalia, IX, Cuvântul 25, Despre mândrie, București, 1980).\nSe cuvine mai întâi să arătăm cât de vechi este acest păcat și prin cine a intrat în lumea de sus și în cea de jos. Vechimea acestui păcat numai singur Dumnezeu o cunoaște, fiindcă numai El știe când au căzut satana cu îngerii lui din cer. Nouă nu ni s-a făcut cunoscut cu câte mii de ani înainte de zidirea lumii văzute a fost căderea îngerilor în acest păcat. Dumnezeiasca Scriptură ne arată că acest greu păcat a fost pricina căderii din cer a satanei și a îngerilor celor de un gând cu el. Iată ce zice Dumnezeu prin gura marelui proroc Isaia în această privință: „Tu ai zis în cugetul tău: În cer mă voi sui, deasupra stelelor cerului voi pune scaunul meu. Ședea-voi pe muntele cel înalt peste munții cei înalți care sunt spre miazănoapte. Sui-mă-voi deasupra norilor, fi-voi asemenea Celui Preaînalt” (Isaia 14, 13-14).\nÎn aceste cuvinte ale Sfintei Scripturi se arată care a fost gândul satanei mai înainte de căderea lui. Iar despre căderea lui și a celorlalți îngeri de un gând cu el, Sfânta Scriptură ne arată, zicând: „Cum a căzut din cer luceafărul cel ce răsare dimineața, zdrobitu-s-a de pământ cel ce trimitea la toate neamurile… Și iarăși: Acum în iad te vei pogorî, în temeliile pământului” (Isaia 14, 15). Și iarăși zice Sfânta Scriptură de căderea satanei: „Pogorâtu-s-a în iad mărirea ta și multa veselie a ta, sub tine voi așterne putrejune și rămășița ta vor fi viermii” (Isaia 14, 11).\nVicleniile păcatului mândriei§ Dacă ne vom întoarce acum cu mintea la rugăciunea fariseului din Evanghelia ce s-a citit astăzi și dacă vom cerca cu luare aminte înțelesul cuvintelor lui, vom înțelege mult din vicleniile păcatului mândriei care s-a strecurat în cuvintele cele pline de laudă ale fariseului. Dumnezeiescul Părinte Ioan Scărarul zice că mândria este „amară luătoare de seamă și judecătoare fără de omenie a păcatelor altora”. Sfânta Evanghelie ne arată că fariseul, stând în biserică, așa se ruga întru sine: „Dumnezeule, mulțumesc Ție că nu sunt ca ceilalți oameni: răpitor, nedrept, preadesfrânat”. Dar ce fel de mulțumire aducea el lui Dumnezeu în rugăciunea lui dacă, plin de mândrie, osândea pe ceilalți oameni că sunt răpitori, nedrepți, preadesfrânați etc.? După cum se cunoaște, rădăcina rugăciunii lui era mândria. Din această blestemată rădăcină ieșeau cuvintele lui pline de îndreptățire de sine înaintea oamenilor. El a uitat cuvântul Sfintei Scripturi, care zice: „Cel ce nădăjduiește în Dumnezeu cu inimă îndrăzneață, unul ca acesta este nebun” (Pilde 28, 26).\nFariseul mulțumea lui Dumnezeu cu gura sa, dar cu inima și cu mintea sa se mândrea foarte mult și din prisosința inimii sale pline de mândrie scotea cuvinte de laudă, defăimând pe ceilalți oameni că sunt răpitori, nedrepți, preadesfrânați și păcătoși.\nDumnezeiasca Scriptură ne arată că „necurat este înaintea Domnului cel înalt cu inima” (Pilde 16, 6) și că „înaintea ochilor lui Dumnezeu sunt căile omului și toate urmele lui le cunoaște” (Pilde 5, 21). După învățătura Sfinților Părinți trebuie să avem convingerea că nu este clipă în care să nu greșim înaintea lui Dumnezeu. De aceea, în fiecare clipă suntem datori să ne smerim și să ne pocăim, măcar printr-un suspin al inimii noastre.\nLa fariseul mândru vedem lucrurile cu totul întoarse. El se laudă și trâmbițează înaintea oamenilor faptele sale cele bune și defaimă, osândind pe ceilalți oameni. Dar cine a pus pe fariseu să judece, să arate păcatele oamenilor și să scoată la iveală faptele sale cele bune? Oare nu mândria, iubirea de arătare și lauda cea plină de îngâmfare? Oare nu trebuie ca să avem înaintea noastră păcatele noastre, după mărturia Sfintei Scripturi, care zice: „Că fărădelegea mea eu o cunosc și păcatul meu înaintea mea este pururea” (Psalmul 50). Oare nu ne învață și Sfântul Efrem Sirul, în rugăciunea sa din Postul Mare, zicând: „Așa, Doamne, Împărate, dăruiește-mi ca să-mi văd păcatele mele și să nu osândesc pe fratele meu…?”. Fariseul însă scoate la iveală isprăvile lui și osândește păcatele altora prin rugăciunea sa plină de mândrie.\nSă auzim mai departe laudele fariseului care zice: „Postesc de două ori pe săptămână”. Care erau zilele săptămânii în care posteau iudeii? Erau joia și lunea, căci după datina bătrânilor, nu după poruncă, socoteau că Moise s-a suit pe Muntele Sinai joi și după patruzeci de zile s-a pogorât luni. Dacă fariseul postea aceste două zile, ce l-a silit să arate, înaintea oamenilor, fapta lui, dacă nu mândria încuibată adânc în inima lui? Mântuitorul nostru Iisus Hristos, în privința postirii, ne învață dimpotrivă: „Tu, însă când postești să nu te arăți oamenilor că postești” (Matei 6, 17-18). Fariseul nu numai că nu ascunde fapta cea bună a postului, ci și cu mare glas o vestea înaintea oamenilor, zicând: „Postesc de două ori pe săptămână” (Luca 18, 12).\nSă urmărim și celelalte laude ale fariseului. Căci după ce s-a lăudat cu postirea, același lucru îl face și cu milostenia: „Dau zeciuială din toate câte câștig” (Luca 18, 12). Mântuitorul însă ne învață: „Când faci milostenie, să nu știe stânga ta ce face dreapta ta, ca milostenia să fie întru ascuns și Tatăl tău care vede întru ascuns, îți va răsplăti ție” (Matei 6, 3-4).\nAșezarea smerită și vrednică de laudă a vameșului§ După ce am vorbit despre mândria și lauda cea fără minte a fariseului, să ne întoarcem privirea minții noastre și spre așezarea cea smerită și vrednică de laudă a vameșului. Să aducem în mijloc cuvintele Sfintei Evanghelii de azi: „Iar vameșul, departe stând, nu voia nici ochii să-și ridice către cer, ci își bătea pieptul, zicând: Dumnezeule, milostiv fii mie, păcătosul” (Luca 18, 13). Vedeți, frații mei, că vameșul stătea departe de jertfelnic și nu îndrăznea nici ochii să-și ridice către cer; ci își bătea pieptul și din inima lui smerită și zdrobită, zicea cu căință: „Dumnezeule, milostiv fii mie, păcătosul!”. O, fericite vameșule, tu, cu rugăciunea ta smerită din adâncul inimii tale, foarte mult te-ai asemănat cu tâlharul de pe cruce care a strigat din inimă: „Pomenește-mă, Doamne, când vei veni întru împărăția Ta!” (Luca 23, 42).\nNu fără rost s-a rânduit de Biserică Evanghelia Vameșului și a Fariseului în duminica de astăzi, cu care se începe Triodul, adică perioada Postului Mare, care este cel mai potrivit timp de pocăință de peste an. Căci precum îngerii au căzut din cer și primii oameni au căzut din rai din cauza mândriei, tot așa neamul omenesc a fost mântuit și ridicat la cinstea cea dintâi în Împărăția cerurilor prin smerenia întrupării Fiului lui Dumnezeu și a morții Lui pe Cruce.\nȘi dacă mândria a făcut pe îngerii neascultători diavoli și pe primii oameni care erau nemuritori în rai i-a făcut muritori pe pământ, înțelegem că precum căderea și moartea noastră au venit prin mândrie, tot așa pocăința, mântuirea și nemurirea noastră încep întâi prin smerenie. De aceea s-au și rânduit de Sfinții Părinți trei duminici pregătitoare înainte de începerea Sfântului și Marelui Post al Paștilor. Începutul pocăinței și al postului îl facem prin rugăciunea unită cu smerenie, dacă vom urma vameșului. De aceea, frații mei, știind că mândria a creat iadul și a aruncat pe îngerii căzuți și pe oamenii nepocăiți în adâncul gheenei, suntem datori să punem de astăzi început bun de pocăință și să urmăm vameșului pocăit, iar nu fariseului mândru.\nSmerenia este cel mai bun leac pentru creștinii de astăzi, pentru mântuirea noastră. Vom putea scăpa de mândrie prin mai multă rugăciune, ajutată de post, prin citirea cărților sfinte și prin deasă spovedanie la duhovnici iscusiți.\n(Sfântul Cuvios Cleopa de la Sihăstria Neamțului)\n","date":"9 februarie 2025","img":"/cuvant-duhovnicesc/falsitatea-pacatul-definitoriu-al-fariseului/featured.jpg","lang":"ro","langName":"Română","largeImg":"/cuvant-duhovnicesc/falsitatea-pacatul-definitoriu-al-fariseului/featured_hu_7caadd0ba3188fd1.jpg","month":[{"title":"2025-02","url":"/month/2025-02/"}],"permalink":"/cuvant-duhovnicesc/falsitatea-pacatul-definitoriu-al-fariseului/","series":[],"smallImg":"/cuvant-duhovnicesc/falsitatea-pacatul-definitoriu-al-fariseului/featured_hu_a50b9f185157adf2.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 33-a După Rusalii","url":"/tags/duminica-a-33-a-dup%C4%83-rusalii/"},{"title":"Duminica Vameșului Și a Fariseului","url":"/tags/duminica-vame%C8%99ului-%C8%99i-a-fariseului/"}],"timestamp":1739059200,"title":"Dumnezeu aude rugăciunea stăruitoare a dreptului","year":[{"title":"2025","url":"/year/2025/"}]},{"authors":[{"title":"","url":"/authors/ps-nectarie--episcopul-ortodox--roman-al-irlandei--si-islandei/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Întâmpinarea Domnului (Duminica a 17-a după Rusalii, a Cananeencei)\n„În vremea aceea au adus părinții pe Iisus Pruncul la Ierusalim ca să-L pună înaintea Domnului, precum este scris în Legea Domnului, ca „orice întâi-născut de parte bărbătească să fie închinat Domnului”, și ca să dea jertfă, precum s-a zis în Legea Domnului, „o pereche de turturele sau doi pui de porumbel”. Și, iată, era un om în Ierusalim, cu numele Simeon; și omul acesta era drept și temător de Dumnezeu, așteptând mângâierea lui Israel, iar Duhul Sfânt era asupra sa. Lui i se vestise de către Duhul Sfânt că nu va vedea moartea până ce nu va vedea pe Hristosul Domnului. Și, din îndemnul Duhului, a venit la templu; iar când părinții au adus înăuntru pe Pruncul Iisus, ca să facă pentru El după obiceiul Legii, Simeon L-a primit în brațele sale și a binecuvântat pe Dumnezeu și a zis: Acum liberează pe robul Tău, Stăpâne, după cuvântul Tău, în pace, că au văzut ochii mei mântuirea Ta, pe care ai gătit-o înaintea feței tuturor popoarelor, lumină spre descoperirea neamurilor și slavă poporului Tău Israel. Iar Iosif și Mama pruncului se mirau de ceea ce se vorbea despre Prunc. Și i-a binecuvântat Simeon și a zis către Maria, Mama Lui: Iată, Acesta este pus spre căderea și spre ridicarea multora din Israel și ca un semn care va stârni împotriviri, iar prin sufletul tău va trece sabie, ca să se descopere gândurile din multe inimi. Și era și Ana prorocița, fiica lui Fanuel, din seminția lui Așer, ajunsă la adânci bătrâneți și care trăise cu bărbatul ei șapte ani de la fecioria sa; ea era văduvă, în vârstă de optzeci și patru de ani, și nu se depărta de templu, slujind noaptea și ziua, în post și în rugăciuni. Și venind și ea în acel ceas, lăuda pe Dumnezeu și vorbea despre Prunc tuturor celor ce așteptau mântuirea în Ierusalim. După ce au săvârșit toate, s-au întors în Galileea, în cetatea lor, Nazaret. Iar Copilul creștea și Se întărea cu duhul, umplându-Se de înțelepciune, și harul lui Dumnezeu era asupra Lui.” (Luca 2, 22-40)\nÎn această ultimă duminică din perioada Octoihului, Biserica dreptslăvitoare ne pune în față, pe lângă pericopa evanghelică duminicală, și un eveniment din viața Mântuitorului Hristos, și anume prezentarea, aducerea Lui la Templu, conform prescripțiilor iudaice (Luca 2, 22). Ne aflăm la 40 de zile după momentul nașterii după trup a Fiului lui Dumnezeu, iar imnograful prin troparele celor două sărbători leagă foarte frumos aceste praznice închinate Mântuitorului Hristos: „Nașterea Ta, Hristoase, Dumnezeul nostru, răsărit-a lumii lumina cunoștinței; că întru dânsa cei ce slujeau stelelor de la Stea s-au învățat să se închine Ție, Soarelui dreptății și să Te cunoască pe Tine, Răsăritul Cel de sus, Doamne, Slavă Ție!” (Troparul Nașterii Domnului) și „… a răsărit Soarele dreptății, Hristos Dumnezeul nostru, luminând pe cei dintru întuneric…” (Troparul Întâmpinării Domnului).\nRăsărit, lumină, soare. Aceste cuvinte care anunță orizontul unui nou început, cel al mântuirii neamului omenesc care implică în mod tainic și o trecere de la întuneric, de la lipsa de ființă, ne-ființă, chiar neștiință, la lumină, ființă, viață, la adevărata înțelegere. În jurnalul său de călătorie, pelerina Paula nota în secolul al IV-lea: „Slăvit să fii, Betleeme, Casa Pâinii unde s-a născut Pâinea care S-a coborât din cer”. Dacă găsim o apropiere semantică și duhovnicească între locul nașterii Mântuitorului Hristos și Pâinea Vieții, momentul prezentării la templu a Mântuitorului Hristos este asemănat de Sfântul Preot Mărturisitor Dumitru Stăniloae cu momentul Proscomidiei: „De aceea, deși El nu e încă văzut în această perioadă redată la Proscomidie, totuși lucrează și acum în lume, și lucrarea Lui e simțită de preot care reprezintă cercul restrâns al familiei Sale, a dreptului Simeon, care-L vede și ca născut, dar și ca Cel care va primi răstignirea, sau al prorociței Ana, care-L vede ca Mântuitor”.\nProrocii și viața Mântuitorului§ Gândul lui Dumnezeu a fost dintotdeauna unul de pace și aducător de pace. Profeții din perioada Vechiului Testament au insistat mult asupra acestui gând al Domnului față de oameni: „Pentru că numai Eu știu gândul ce-l am pentru voi, zice Domnul, gând bun, nu rău, ca să vă dau viitorul și nădejdea” (Ieremia 29, 11). Iar acest gând al Domnului a fost descoperit oamenilor prin intermediul prorocilor: „Domnul nu face nimic fără să fi descoperit taina Sa prorocilor, slujitorii Lui” (Amos 3, 7). Profeții au vorbit despre Hristos Domnul ca fiind cel care va aduce pacea - „Și El Însuși va fi pacea noastră!” (Miheia 5, 4) - sau după cuvântul prorocului Isaia: „Căci Prunc s-a născut nouă, un Fiu s-a dat nouă, a Cărui stăpânire e pe umărul Lui și se cheamă numele Lui: Înger de mare sfat, Sfetnic minunat, Dumnezeu tare, biruitor, Domn al păcii, Părinte al veacului ce va să fie” (Isaia 9, 5). Pacea a fost și trebuie să fie până la finalul veacurilor sensul mergerii timpului și a noastră către Dumnezeu.\nÎntrupându-se pentru noi, oamenii, „Cel fără de ani” a fost primit cu cântare de laudă de către îngeri: „Slavă întru cei de sus lui Dumnezeu și pe pământ pace, întru oameni bunăvoire” (Luca 2, 14). Iar Sfântul Ioan Damaschin tâlcuia nașterea Domnului ca fiind semnul bunătății, înțelepciunii, dreptății și puterii dumnezeiești. Dacă sărbătoarea Nașterii Domnului este numită în tradiția și rânduiala bisericească ca fiind sărbătoarea păcii, cu atât mai mult astăzi, când Domnul este primit, de către dreptul Simeon, în brațe, la templu, vedem o pace și o nouă relație între oameni și Dumnezeu în casa Domnului.\nCel ce ai primit în brațe pe Izbăvitorul sufletelor noastre§ Origen, tâlcuind cântarea dreptului Simeon, spunea următoarele: „La fel și tu, dacă vrei să-L ții pe Iisus, să-L ții în brațele tale și să meriți să ieși din temnița păcatului, străduiește-te din răsputeri să te lași călăuzit de Duh și să vii la Templul Domnului, adică la Biserică”. Imnul de laudă adus lui Dumnezeu, dar care poate fi înțeles și ca un oftat ne arată dezideratul fiecărui om - lauda pe care trebuie să o dăm Domnului, iar El este împlinirea așteptării noastre. Fericitul Augustin amintea un lucru foarte frumos: „Pe Cuvântul-copil pe care Îl vedea Simeon Îl purta mama. Cuvântul-Dumnezeu, de care își dădea seama Simeon, stăpânea lumea”. De aceea, dreptul Simeon insistă asupra acestui cuvânt: acum. Adică, acum a văzut cu propriii ochi și a ținut în brațe împlinirea făgăduinței divine a lui Dumnezeu că va trimite Răscumpărător (Ieremia 50, 34 - „Dar Răscumpărătorul lor este puternic și numele Lui este Domnul Savaot. Acesta va apăra pricina lor, ca să liniștească țara și să facă pe locuitorii Babilonului să tremure”). Însuși numele dreptului Simeon înseamnă „Dumnezeu a auzit”.\nVârsta înaintată a dreptului Simeon și a prorociței Ana ne trimite cu gândul la faptul că vechile obiceiuri, ritualuri și prescrieri iudaice și-au împlinit rostul. Ele au fost, după cum spunea Sfântul Apostol Pavel, „umbra bunătăților viitoare” (Evrei 10, 1), a împlinirii și a unei noi viețuiri care nu are legătură etnică, ci una duhovnicească, o închinare în duh și adevăr (Ioan 4, 24). Locul unde se întâlnesc cele două - cele vechi și cele noi - este Templul și, prin extensie, pentru noi, cei de astăzi, Biserica lui Dumnezeu. Noi venim în casa lui Dumnezeu pentru a lăsa în urmă păcatul, vechea viețuire, cea întru întuneric. Și de aici, în casa lui Dumnezeu și în cămara tainică a sufletului nostru, începe pocăința despre care au vorbit Sfântul Ioan Botezătorul și Însuși Hristos Domnul la începutul activității Sale publice: „Pocăiți-vă, căci s-a apropiat Împărăția lui Dumnezeu” (Matei 4, 17). Nu întâmplător în prima duminică din Triod vom avea expus, iarăși și iarăși, modelul de pocăință al vameșului care se ruga în templu.\nUn detaliu semnificativ în toată pericopa evanghelică ni-l oferă prorocița Ana, care vorbea despre Prunc „celor ce așteptau mântuirea” (Luca 2, 38). Vedem pe de o parte că nu toată lumea aștepta mântuirea, iar pe de altă parte, cei care o așteptau au primit vestea cea bună despre Pruncul Hristos. Înțelegem de aici și noi, cei de astăzi, că așteptarea rodește doar întru răbdare și nădejde.\nCe reținem din acest moment din viața Mântuitorului Hristos? Că El este, așa cum spunem în cadrul Sfintei Liturghii - „plinirea Legii și a prorocilor”. Că și noi, copii fiind, am fost aduși la biserică la 8 zile și la 40 zile, urmând pildei Mântuitorului Hristos, Care a fost adus la templu pentru a fi sfințit, adică închinat, dăruit lui Dumnezeu. Că și noi, la rândul nostru, ca părinți trupești și duhovnicești - nași de botez, cununie, trebuie să ne străduim să-i dăruim pe copiii noștri lui Dumnezeu, Dăruitorul vieții și Bisericii. „Noi să alergăm la casa Pruncului! Să nu ni se potolească dorul chiar dacă împărați, popoare și tirani ne-ar tăia drumul! Așa, vom depărta din calea noastră toate greutățile”, ne învață Sfântul Ioan Gură de Aur. Și noi, la rândul nostru, să ne dăruim viața lui Dumnezeu, să-i formăm pe copiii noștri în biserica Mântuitorului Hristos, spre slava Lui și mântuirea noastră. Amin!\n","date":"2 februarie 2025","img":"/cuvant-duhovnicesc/dumnezeu-aude-rugaciunea-staruitoare-a-dreptului/featured.jpg","lang":"ro","langName":"Română","largeImg":"/cuvant-duhovnicesc/dumnezeu-aude-rugaciunea-staruitoare-a-dreptului/featured_hu_41be5b3b225cb66e.jpg","month":[{"title":"2025-02","url":"/month/2025-02/"}],"permalink":"/cuvant-duhovnicesc/dumnezeu-aude-rugaciunea-staruitoare-a-dreptului/","series":[],"smallImg":"/cuvant-duhovnicesc/dumnezeu-aude-rugaciunea-staruitoare-a-dreptului/featured_hu_3a5f2449b40cc04.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 17-a După Rusalii","url":"/tags/duminica-a-17-a-dup%C4%83-rusalii/"},{"title":"Întâmpinarea Domnului","url":"/tags/%C3%AEnt%C3%A2mpinarea-domnului/"},{"title":"Duminica Cananeencei","url":"/tags/duminica-cananeencei/"}],"timestamp":1738454400,"title":"Dumnezeu aude rugăciunea stăruitoare a dreptului","year":[{"title":"2025","url":"/year/2025/"}]},{"authors":[{"title":"","url":"/authors/ips-atanasie--arhiepiscop-al-marii-britanii-si-irlandei-de-nord/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 32-a după Rusalii (a lui Zaheu)\n„În vremea aceea trecea Iisus prin Ierihon și, iată, un om bogat cu numele Zaheu, care era mai-mare peste vameși, căuta să vadă cine este Iisus, dar nu putea de mulțime, pentru că era mic de statură. Și alergând el înainte, s-a suit într-un sicomor ca să-L vadă, căci pe acolo avea să treacă. Și când a sosit la locul acela, Iisus, privind în sus, a zis către el: Zahee, coboară-te degrabă, căci astăzi trebuie să rămân în casa ta. Și a coborât degrabă și L-a primit, bucurându-se. Și, văzând, toți murmurau, zicând că a intrat să găzduiască la un om păcătos. Iar Zaheu, stând înaintea Domnului, I-a zis: Iată, jumătate din averea mea, Doamne, o dau săracilor și, dacă am nedreptățit pe cineva cu ceva, întorc împătrit. Și a zis către el Iisus: Astăzi s-a făcut mântuire casei acesteia, pentru că și acesta este fiu al lui Avraam. Căci Fiul Omului a venit să caute și să mântuiască pe cel pierdut.” (Luca 19, 1-10)\nVechea tradiție bizantină închide mereu șirul Evangheliilor de după Rusalii cu această minunată întâlnire între Dumnezeu și om, răscrucea între calea spre pătimire, dar și pocăința celui pentru care Hristos va gusta din moarte - omul. O Evanghelie care închide șirul minunilor exterioare, vizibile, făcute de Iisus, pentru a trece de data aceasta la lucrarea Sa tainică și interioară, schimbarea inimii omului, aflat mereu în căutarea veșniciei.\nÎnainte de a intra în Ierihon, acel oraș de la poalele Iordanului, aflat la 400 de metri sub nivelul mării, în adâncurile păcatului - arătând lumea cea căzută -, Hristos vindecă pe orbul Bartimeu (Mc. 10, 46), care aducându-I slavă, îi urmează spre pătimire. Mai este puțin și Hristos va porni în urcușul său spre Ierusalim, acel oraș chemat să fie al păcii, dar care a ajuns să fie unul al plângerii și al îndurerării, unde Domnul își va duce Crucea spre Golgota răstignirii (moartea), dar și al Învierii (viața).\nÎn Ierihon are loc tainica întâlnire între om și ziditor - relatată doar de Luca evanghelistul -, aceasta va fi calea spre întoarcerea multor suflete spre pocăință, judecata milostivă ce o face Dumnezeu cu noi, cei căzuți, când mergem, de bunăvoie, încă din zorii vieții, spre o mărturisire sinceră a păcatelor. O vindecare trupească (a lui Bartimeu) și alta sufletească (a lui Zaheu) încununează lucrarea Domnului în mijlocul poporului său iubit, înainte de taina pătimirii aducătoare de viață.\nCine este Iisus?§ Evanghelia nu zice că Zaheu vameșul „căuta să-l vadă pe Iisus”, ci „căuta să vadă cine este Iisus” (Lc. 19, 3) - de unde și taina persoanei, taina Lui Dumnezeu, care se face cunoscut omului.\nZaheu nu voia să știe ce reprezintă Hristos prin Sine și nici ce spune lumea despre El (cu siguranță auzise multe), ci era însetat de a cunoaște adâncul tainei - cine Este, cu adevărat, acest învățător de lege? - Hristos Domnul. Setea dorinței de a-L întâlni, de a-L vedea, de a-L cunoaște, de a-L descoperi, se arată a fi setea omului de a se împăca cu Dumnezeu.\nAdam, a cărui pecete o purtăm cu toții în trup, odată cu căderea, pierde și privilegiul de a-L mai vedea pe Dumnezeu. După alte câteva generații, omul pierde privilegiul de a-L mai auzi pe Dumnezeu - care se descoperă, tainic, doar in inimile curate. Domnul vorbește prin gura prorocilor și a sfinților, dar de la Maleahi, prorocul, care îl va vesti pe Înaintemergătorul, se așterne o tăcere de peste patru sute de ani - glasul Domnului nu mai poate fi auzit.\nDe atunci și până astăzi dorința lui Zaheu este singura dorință, de la izgonirea lui Adam din Rai, care îl stăpânește pe omul aflat mereu în căutarea veșniciei și a cunoașterii: să-L vadă (iarăși) și să-L audă (din nou) pe Dumnezeu - e singura și adevărata întâlnire între persoane, întâlnirea vieții, întâlnirea care ne (re)zidește din interior și ne (re)îndreaptă pe o altă cale, cea a mântuirii.\n„Coboară-te degrabă, căci astăzi în casa ta trebuie să rămân”§ Sfântul Efrem Sirul ne spune un lucru care ne arată sensul adânc în lucrarea mântuirii lui Zaheu - „primul pom al lui Adam va fi uitat datorită acestui ultim pom, al mai-marelui vameșilor, și greșeala lui Adam va fi uitată pentru dreptul Zaheu”.\nCoborârea din păcat spre virtute este un urcuș de la cele lumești la cele duhovnicești și tocmai aici Domnul răstoarnă toate valorile noastre superficiale și ne arată o cu totul altă perspectivă: „Fiul Omului a venit să caute și să mântuiască pe cel pierdut”.\nOmul păcătos, în chipul vameșului de astăzi, este deprins cu disprețul celor din jur - Hristos însă îi arată prețuire! Cel căzut este deprins să fie urât - Hristos însă îi arată dragoste! Cel neputincios este deprins să fie exclus și judecat de cei drepți - Hristos însă îi arată părtășie! Cel rușinat de faptele sale este deprins să fie certat - Hristos însă îi arată bucurie și mai mult decât atât - îl laudă!\nDragostea, părtășia și bucuria îl unesc pe om cu Dumnezeu - îl arată pe cel căzut, din nou înfiat de Tatăl, mereu iubitor și iertător. Brațele părintești se arată a fi mereu neobosite în răscumpărarea dragostei celei căzute, dar răscumpărată.\nÎntâlnirea dintre Dumnezeu și om§ Ca să-L vadă pe Hristos, Zaheu (omul) trebuie să se urce într-un pom (sicomor) - ca să-L poți vedea pe Dumnezeu, e nevoie de acel efort (minim) de a te ridica din păcatele tale, măcar atât cât ai putea zări dintr-un pom.\n„Zahee, coboară-te degrabă” (Lc. 19, 5) - îi zice Domnul, adică pune-te la nivelul Celui care te cheamă la pocăință - fii smerit, lasă înălțarea exterioară pentru a te schimba pe dinăuntru. Zaheu se coboară din sicomor asemenea unui fruct cules la maturitate - e copt, e pregătit pentru a face pasul decisiv - pocăința, și Domnul a știut să culeagă cu măiestrie acest rod binecuvântat. Acest sicomor nu a fost uscat, asemenea smochinului (Mt. 21, 19), care a pierit la întâlnirea cu Hristos (legea cea veche, care era stearpă, era sortită să moară), ci a dat rod înmulțit.\nHristos, învățătorul lui Israel, Se (auto)invită să fie primit în casa unui vameș. Vameșii erau urâți pentru nedreptatea pe care o făceau poporului ce suferea, pentru faptul că strângeau impozite (adesea cu un exces de zel nejustificat) într-o monedă care purta pecetea Cezarului - chip al idolatriei, de neînțeles pentru iudeul evlavios.\nLa chemarea Domnului, Zaheu nu pregetă, ci, coborând, primește cu bucurie pe Cel Care îi va schimba viața în casa inimii sale. Este întâlnirea vieții fiecăruia dintre noi: nici Zaheu nu va trece pe lângă ea. Întâlnirea cu Dumnezeu schimbă inima omului, harul devine lucrător, cuvintele sunt de prisos. Zaheu promite repararea greșelilor și ispășirea păcatelor sale prin dăruirea a jumătate din averea sa săracilor și prin restituirea împătrită a tot ceea ce dobândise pe nedrept. Astfel, el se așază dincolo de cerințele legii celei vechi (Ieș. 22, 3-12), care prevedea compensarea cel mult dublă pentru averile luate pe nedrept.\nCina lui Zaheu - cina pocăinței§ Zaheu îl primește la masă pe Domnul în casa sa, precum Avraam a primit la masă pe cei trei îngeri, chipul ascuns al Sfintei Treimi, la stejarul Mamvri (Facere 18, 1-8), de unde și calificativul dat de Hristos lui Zaheu - „și acesta este fiu al lui Avraam” (Luca 19, 8).\nCel care este atins de har (acel har care mereu lucrează și în noi, la fiecare Sfântă Liturghie) se propune să întoarcă împătrit tot lucrul dobândit prin nedreptate. Nu ar fi putut să răscumpere greșeala returnând, o singură dată, paguba făcută?\nPărinții Bisericii au văzut mai adânc această împătrită îndatorire, și anume faptul că orice păcat ne face de patru ori vinovați: înainte de toate în fața lui Dumnezeu (I), apoi în fața aproapelui, a celui pe care l-am nedreptățit (II), urmând propria conștiință, care rămâne întinată (III) și în cele din urmă lumea din jurul nostru, care rămâne pătată de propriul nostru păcat (IV). De aici și nevoia lui Zaheu de a îndrepta datoria față de Domnul, față de aproapele, față de propria conștiință și față de lumea care ne-a fost dată spre a fi sfințită și binecuvântată, nu întinată și pătată.\nAstăzi, orice păcat săvârșit de om, ne descoperă părinții filocalici (și mai cu seamă Cuviosul Ioan Casian), se arată a fi lucrător tot printr-o împătrită cădere, care cere mereu cuvenita ridicare: mai întâi e vorba de venirea gândului ispititor, apoi primirea acelui gând, urmează hotărârea de a face păcatul și, în sfârșit, căderea propriu-zisă.\nZaheu (cel aflat de patru ori în cădere și cu o împătrită răscumpărare) întinde astăzi o masă a pocăinței pe care venirea lui Hristos, nu doar în casa vameșului, ci și în casele sufletelor noastre, în această lume, o va preschimba într-o masă a bucuriei.\nPocăința transformă tristețea în har, ea este cea care îl rezidește (restaurează tainic) pe om cu adevărat și îl întoarce la chipul cel dintâi - al Mântuitorului Hristos - icoana veșniciei. Împărăția lui Dumnezeu, astăzi regăsită în casa lui Zaheu (casa fiecărui suflet), se arată a fi Împărăția înfierii prin pocăință - lumina cea pierdută este văzută din nou în ochii adumbriți de har ai vameșului schimbat.\nDoamne, stai cu noi la masă!§ Omul este mereu chemat să stea la masă cu Dumnezeu într-o lucrare tainică a comuniunii. Domnul se împacă și regăsește cu măiestrie calea spre sufletul omului stând la masă - nu în altă parte, nu la marginea drumului, nu la momentele de răscruce, nu în clipele de restriște -, ci în bucuria plinătății, acolo, la acea masă tainică, îl iartă pe fiecare om căzut.\nDragostea descoperită este mereu legătura ascunsă pe care o caută neobosit Domnul în răscumpărarea aceluia căruia i-a dăruit chip după Chipul Său, dar și singura care astâmpără, cu adevărat, setea istovitoare care vlăguiește de puteri pe omul cel veșnic pelerin pe acest pământ.\nDomnul vine în lume și ne întinde, din dragoste, o cină a plinătății, un ospăț al întâlnirii tainice - Liturghia sufletelor noastre, unde ne împărtășim din Cuvântul întrupat. Fiece Liturghie începe printr-o tainică pocăință (precum cea a lui Zaheu), care ne duce spre bucurie - „gustați și vedeți că bun este Domnul” (Ps. 33, 8). Iertarea dăruită de Dumnezeu ridică povara atât de greu de dus de pe sufletele ostenite și îndurerate de păcat.\nCina la care suntem chemați e tainică și veșnică, nu mai este masa întinsă de Dumnezeu în pustie ca să hrănească poporul lui Israel, cel istovit de puteri - e o masă a bucuriei (care nu se sfârșește). La capătul drumului se arată răsplata - și cât de mult am așteptat-o, cât de mult a tânjit (și) Zaheu după ea?\nDragostea se arată a fi mereu biruitoare, această dragoste care vine în casa sufletului nostru răvășit și ostenit (veșnicul Zaheu) se întrupează în pâine și vin - și acestea devin ospățul împărătesc - ospăț al credinței, ospăț al vieții, al nădejdii, al nunții celei tainice, care va dăinui în veșnicie.\nUrmarea lui Hristos - calea spre sfințenie§ Din Constituțiile Apostolice aflăm că după Înălțarea la cer a Mântuitorului Hristos, Zaheu, de data aceasta chemat la apostolat, l-a însoțit pe Sfântul Apostol Petru în călătoriile sale misionare. Tradiția Bisericii ne spune că Zaheu a fost ulterior așezat episcop în Cezareea Palestinei de către același sfânt apostol, trecând la Domnul, în pace, ca primul care a păstorit turma binecuvântată a pământului Cezareii din Palestina.\nCel care a înțeles taina pocăinței - astăzi Sfântul Ierarh Zaheu - primește pecetea apostolatului și îl urmează pe Hristos. Urmarea aceasta se va arăta a fi una către Cruce și pătimire, dar și către sfințire.\nDomnul, prin Zaheu, cel ajuns din vameș episcop cu viață sfântă, ne cheamă pe fiecare dintre noi la calea, astăzi bătătorită de sfinți, a pocăinței - „n-au trebuință de doctor cei sănătoși, ci cei bolnavi. N-am venit să chem pe drepți, ci pe păcătoși la pocăință” (Luca 5, 31-32).\nEvanghelia cu care am călătorit astăzi ne mai descoperă încă un paradox: cei bolnavi (trupește și sufletește), cum a fost vameșul Zaheu, ajuns sfânt, sunt (mereu) vindecați de Hristos, care se (auto)invită în casa unui păcătos - pentru a-l converti (întoarce spre adevăr), cei „sănătoși” însă (fariseii și cărturarii și oare nu-i avem și astăzi?) complotează (deja) să-L omoare pe doctorul sufletelor și al trupurilor noastre.\nSă urcăm pe Cruce, nu pe pom§ Pocăința lui Zaheu, astăzi arătată tuturor, trebuie să fie și să rămână, până la sfârșit, pocăința noastră. Casa lui Zaheu, astăzi descoperită, trebuie să fie și să rămână pentru totdeauna casa inimii noastre. Bucuria tainică a lui Zaheu, astăzi izvorâtă dintr-o inimă nouă, trebuie să fie și să rămână în veșnicie bucuria noastră. Împătrita datorie achitată astăzi de Zaheu trebuie să fie și datoria noastră, care răscumpără păcatul căderii prin pocăință sinceră.\nLiturghia lui Zaheu, care stă astăzi la masă și gustă din binecuvântarea lui Hristos, trebuie să fie și să rămână, până la sfârșit, și Liturghia noastră. Astăzi suntem chemați să devenim cu toții mădulare vii ale Bisericii, altoindu-ne pe trupul tainic al lui Hristos, prin botezul pocăinței, pentru ca, odată gustând din Sângele Lui - seva cea vie, Care țâșnește din coasta Sa, în fiecare potir euharistic, să vină și să sălășluiască înăuntrul nostru, pentru veșnicie.\nAstăzi suntem chemați cu toții să gustăm din viața lui Hristos, dăruită nouă, și să devenim „neam sfânt, preoție împărătească, popor ales al Lui” (1 Petru 2, 9).\nAstăzi, mai mult ca oricând, nu e nevoie să ne (mai) urcăm pe sicomor ca să-L vedem și să-L cunoaștem pe Hristos, e nevoie, însă, să ne urcăm pe Cruce, de acolo se văd (deja) zorii mântuirii noastre. Să avem curajul de a îmbrățișa Crucea. Acolo este Mântuirea. De acolo răsare Învierea.\n","date":"26 ianuarie 2025","img":"/cuvant-duhovnicesc/pocainta-intalnirea-tainica-dintre-dumnezeu-si-om/featured.jpg","lang":"ro","langName":"Română","largeImg":"/cuvant-duhovnicesc/pocainta-intalnirea-tainica-dintre-dumnezeu-si-om/featured_hu_d334501afa9bc62.jpg","month":[{"title":"2025-01","url":"/month/2025-01/"}],"permalink":"/cuvant-duhovnicesc/pocainta-intalnirea-tainica-dintre-dumnezeu-si-om/","series":[],"smallImg":"/cuvant-duhovnicesc/pocainta-intalnirea-tainica-dintre-dumnezeu-si-om/featured_hu_521ac6ff04b51adb.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 32-a După Rusalii","url":"/tags/duminica-a-32-a-dup%C4%83-rusalii/"},{"title":"Duminica Lui Zaheu","url":"/tags/duminica-lui-zaheu/"}],"timestamp":1737849600,"title":"Pocăința - întâlnirea tainică dintre Dumnezeu și om","year":[{"title":"2025","url":"/year/2025/"}]},{"authors":[{"title":"","url":"/authors/ps-marc-nemteanul/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 29-a după Rusalii (Vindecarea celor zece leproși)\nÎn vremea aceea, intrând Iisus într-un sat, L-au întâmpinat zece bărbați leproși, care au stat departe și care au ridicat glasul, zicând: Iisuse, Învățătorule, miluiește-ne! Și, văzându-i, El le-a zis: Duceți-vă și vă arătați preoților. Dar, pe când ei se duceau, s-au curățit. Iar unul dintre ei, văzând că s-a vindecat, s-a întors, cu glas mare slăvind pe Dumnezeu. Și a căzut cu fața la pământ la picioarele lui Iisus, mulțumindu-I. Iar acela era samarinean. Și răspunzând, Iisus a zis: Oare nu zece s-au curățit? Dar cei nouă unde sunt? Nu s-a găsit să se întoarcă să dea slavă lui Dumnezeu decât numai acesta, care este de alt neam? Și i-a zis: Ridică-te și du-te! Credința ta te-a mântuit!”. (Matei 17, 12-19)\nÎn drum spre Ierusalim, Iisus trecea între Samaria și Galileea. În momentul intrării într-un sat este întâmpinat de zece leproși care, rămânând la distanță, I se adresează cu glas tare zicând: „Iisuse, Învățătorule, miluiește-ne!” (Luca 17, 13).\nAcești leproși, conform legii lui Moise, locuiau în afara orașelor și satelor. Erau obligați să se îmbrace într-un fel anume, cu haine rupte, pentru a fi identificați de departe. Când se apropiau de cetățile locuite li se impunea să-și semnaleze prezența, proclamându-și cu voce tare starea lor de necurăție.\nÎnjosirea aceasta având drept consecință excluderea socială i-a condamnat pe acești leproși la o izolare aproape totală. În lumea antică, această boală era socotită incurabilă și se credea că se transmitea prin simplu contact. Se spunea că leziunile apărute pe pielea leproșilor, precum și pierderea sensibilității duceau la putrezirea membrelor și, în timp, la pierderea acestora. Ceea ce era un motiv de frică și de silă pentru cei din jur.\nPrintre acești leproși care se adresează Domnului se află un samarinean. Pe lângă ostracismul social la care l-a condamnat boala lui, acest bărbat trebuia să îndure și disprețul evreilor pentru că „iudeii nu au amestec cu samarinenii” (Ioan 4, 9). Nu numai că erau considerați oameni inferiori din cauza originilor etnice amestecate, dar și credințele lor erau socotite ca fiind un sincretism abominabil, deoarece unea practicile păgânismului cu credința mozaică.\nÎmpreună s-au îndreptat către Domnul§ Ori, în sânul acestui grup de leproși, singularitatea samarineanului dispărea în fața umilințelor zilnice și a respingerii generale cărora toți erau supuși, fără excepție. Suferințele lor comune au creat coeziune între ei și au stârnit ajutorul reciproc și sprijinirea în acest mic grup de proscriși. Astfel, împreună s-au îndreptat către Domnul și împreună au strigat către El, să-I ceară ajutorul.\nDesigur, demersul lor nu era dezinteresat. Fără îndoială ei se îndreptau mai puțin către Învățătorul decât către Vindecătorul a cărui reputație era mare peste tot ținutul. Oricare a fost motivația lor, Domnul nu îi respinge, contrar a ceea ce probabil ar fi făcut majoritatea martorilor acestei scene. Îi privește, mai degrabă îi învăluie într-o privire cu care nu erau obișnuiți. O privire care nu exprima nici teamă, nici dispreț, nici respingere, ci dragoste nemărginită și necondiționată. Mișcați de această primire, leproșii au ascultat imediat și cu deplină încredere în porunca pe care le-a dat-o Domnul, să meargă și să se arate preoților, deși erau încă bolnavi. Deoarece preoții erau singurii care puteau declara curați sau necurați oamenii suspectați de lepră, lor le revenea să ia decizia de a constata vindecarea, ducând astfel la reintegrarea fostului bolnav în comunitate.\nPe drum, cei zece leproși sunt eliberați de lepră. Imediat în grupul lor are loc o mare schimbare: când erau respinși de toți, formau un grup unit datorită nenorocirii. Odată cu vindecarea, se duce coeziunea grupului. Nouă dintre ei își continuă drumul spre preoți, iar apoi, cel mai probabil, se întorc în familia lor pentru a se bucura de sănătatea recâștigată.\nUnul singur, samarineanul, dând dovadă de îndrăzneală, pentru faptul că nu merge cu ceilalți, se întoarce lăudându-L pe Domnul cu glas mare și se grăbește să se închine la picioarele Domnului pentru a-I mulțumi, pe când ceilalți nouă au profitat de vindecarea lor în mod individualist pentru a se întoarce fiecare la casa lui, reluând viața de dinaintea îmbolnăvirii.\nPrin reîntoarcerea spre Domnul, samarineanul alege de a se întâlni cu adevărat cu El. Datorită acestei decizii libere, samarineanul experimentează imediat unirea cu Domnul. De la individul care era înainte, nediferențiat în grup, el devine o persoană recunoscută de Dumnezeu, capabilă de comuniune cu El și cu oamenii. Dincolo de vindecarea trupească, primește mântuirea.\nAtitudinea celor zece leproși ne oferă multe învățături duhovnicești despre relația noastră cu Dumnezeu. Înțelegem că Domnul ne aude cererile, nu ne respinge, chiar dacă uneori, conștient sau nu, ne adresăm Lui într-un mod interesat.\nModel de rugăciune§ Implorarea leproșilor: „Învățătorule, miluiește-ne!”, este unul dintre modelele de rugăciune pe care le spunem atât de des în timpul slujbelor dumnezeiești, precum și în rugăciunea noastră zilnică: „Doamne, miluiește!” sau „Doamne Iisus Hristoase, Fiul lui Dumnezeu, miluiește-mă pe mine, păcătosul!”.\nAceastă rugăciune simplă și scurtă, dacă este rostită cu toată ființa noastră, permite treptat unirea cu Dumnezeu. Ne sparge împietrirea inimii, lăsând harul să pătrundă în noi. Totuși, se întâmplă uneori ca această rugăciune să fie rostită în mod formal sau ca o obișnuință. Atunci devine o vorbă deșartă, o vorbărie stearpă care nu respectă Numele lui Dumnezeu.\nSe întâmplă uneori ca rugăciunea noastră să fie motivată de încercări sau suferințe din care am dori să scăpăm, noi sau apropiații noștri. Oricât de urgentă ar fi rugăciunea noastră, trebuie să cerem împlinirea întru toate a voii lui Dumnezeu. Așa cum ne arată Domnul la Ghetsimani, când, fiind în chin de moarte, se lasă în voia Tatălui: „Părinte, de voiești, treacă de la Mine acest pahar. Dar nu voia Mea, ci voia Ta să se facă” (Luca 22, 42). De aceea, Mântuitorul ne-a învățat să zicem „Facă-se voia Ta” (Luca 11, 2) când adresăm lui Dumnezeu Tatăl rugăciunea noastră.\nNumai în acest fel, încercarea nu mai este un fapt impus de împrejurări, ci un fapt acceptat și trăit în și cu Hristos, prin harul Duhului Sfânt. Ea devine o învățătură duhovnicească menită să ne învețe răbdarea, smerenia, statornicia în încercări și primirea voii lui Dumnezeu.\nAtitudinea samarineanului, evoluția lui lăuntrică sub privirea iubitoare a Domnului sunt pentru noi o învățătură duhovnicească. Atunci ne dăm seama că rugăciunea unui om în pragul disperării, când el experimentează dragostea lucrătoare a lui Dumnezeu, ne duce spre încrederea în Cuvântul Lui, spre lauda către El și spre rugăciunea de mulțumire.\nPrecum samarineanul descoperă ceva cu totul nou pentru el, adică faptul că este cunoscut de Dumnezeu nu prin caracteristici exterioare cum ar fi „bolnav de evitat” sau „străin de disprețuit”, ci pentru ceea ce el este cu adevărat: un om a cărui vocație este de a fi iubit de Dumnezeu și de a-L iubi la rândul său, și noi, deși suntem adeseori răniți lăuntric de păcat, descoperim că nici păcatul, nici patimile nu ne definesc în ochii lui Dumnezeu.\nȘi noi învățăm că, sub privirea iubitoare a Domnului, ne putem angaja în lupta duhovnicească, care ne duce la pocăință. Hrănindu-ne cu Sfintele Taine și transformând viața noastră într-o rugăciune de mulțumire către Domnul, suntem conduși treptat spre participarea la viața lui Dumnezeu, adică spre mântuire.\n","date":"19 ianuarie 2025","img":"/cuvant-duhovnicesc/de-la-vindecarea-individuala-la-mantuirea-personala/featured.jpg","lang":"ro","langName":"Română","largeImg":"/cuvant-duhovnicesc/de-la-vindecarea-individuala-la-mantuirea-personala/featured_hu_33a2f1270bf7b98c.jpg","month":[{"title":"2025-01","url":"/month/2025-01/"}],"permalink":"/cuvant-duhovnicesc/de-la-vindecarea-individuala-la-mantuirea-personala/","series":[],"smallImg":"/cuvant-duhovnicesc/de-la-vindecarea-individuala-la-mantuirea-personala/featured_hu_267ffbd0e8c80ef7.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 29-a După Rusalii","url":"/tags/duminica-a-29-a-dup%C4%83-rusalii/"},{"title":"Vindecarea Celor Zece Leproși","url":"/tags/vindecarea-celor-zece-lepro%C8%99i/"}],"timestamp":1737244800,"title":"De la vindecarea individuală la mântuirea personală","year":[{"title":"2025","url":"/year/2025/"}]},{"authors":[{"title":"","url":"/authors/sfantul-cuvios-cleopa-ilie/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica după Botezul Domnului (Începutul propovăduirii Domnului)\nÎn vremea aceea, auzind că Ioan a fost întemnițat, Iisus a plecat în Galileea. Și, părăsind Nazaretul, a venit să locuiască în Capernaum, lângă mare, în hotarele lui Zabulon și Neftali, ca să se împlinească ceea ce s-a zis prin Isaia prorocul, care zice: „Pământul lui Zabulon și pământul lui Neftali spre mare, dincolo de Iordan, Galileea neamurilor; poporul care stătea în întuneric a văzut lumină mare și celor ce ședeau în latura și în umbra morții lumină le-a răsărit”. De atunci a început Iisus să propovăduiască și să spună: „Pocăiți-vă, că s-a apropiat Împărăția cerurilor”. (Matei 4, 12-17)\nUna din învățăturile Sfintei Evanghelii din duminica de azi spune: „De atunci a început Iisus a propovădui și a zice: Pocăiți-vă, că s-a apropiat Împărăția cerurilor” (Matei 4, 17). Același cuvânt l-a spus și Sfântul Ioan Botezătorul când a început să propovăduiască în pustiul Iordanului: „Pocăiți-vă, că s-a apropiat Împărăția cerurilor” (Matei 3, 2). Același cuvânt au primit și Sfinții Apostoli, când au fost trimiși să propovăduiască Evanghelia, că le-a zis lor: „Și mergând, propovăduiți, zicând: S-a apropiat Împărăția cerurilor” (Matei 10, 7).\nDumnezeiasca Evanghelie de azi zice: „De atunci a început Iisus a propovădui”… (Matei 4, 17). Dar ce înseamnă „de atunci”? Adică de când a fost prins și pus la închisoare Sfântul și marele Proroc Ioan Botezătorul. Acest adevăr îl arată Sfânta Evanghelie de azi, zicând: „Și Iisus, auzind că Ioan a fost pus în temniță, a plecat în Galileea” (Matei 4, 12). Dar oare Mântuitorul a plecat de frică în Galileea? Nicidecum. Ci s-a dus în Galileea ca să înceapă a propovădui Evanghelia de acolo, după profeția prorocului Isaia, care zice: „Pământul lui Zabulon și pământul lui Neftali, spre mare, dincolo de Iordan, Galileea neamurilor. Poporul ce stătea în întuneric a văzut lumina mare. Și celor ce ședeau în latura și în umbra morții lumină le-a strălucit” (Isaia 9, 1; Matei 4, 15-16).\nCine nu ascultă și împlinește cuvântul lui Dumnezeu nu se mântuiește§ Iată, deci, care a fost pricina venirii Mântuitorului în Galileea: predicarea Evangheliei și luminarea celor ce zăceau în întuneric. Căci propovăduirea cuvântului lui Dumnezeu în lume aduce adevărata lumină în inimile oamenilor credincioși, care nu numai că aud cuvântul, ci îl și împlinesc cu fapta, după cuvântul Mântuitorului, care zice: „Fericiți cei ce aud cuvântul lui Dumnezeu și îl păzesc pe dânsul” (Luca 11, 28). Cuvântul lui Dumnezeu aduce mare fericire celor ce îl ascultă și îl pun în practică. Altfel, cuvântul Evangheliei ne aduce osândă în loc de mântuire.\nDar, frații mei creștini, cine sunt datori să predice cuvântul lui Dumnezeu în Biserica Ortodoxă? Numai slujitorii Bisericii, adică episcopii, preoții și diaconii hirotoniți canonic au puterea și dreptul să predice Evanghelia lui Hristos. Mirenii, în cazuri speciale, pot deveni misionari, ca ajutori ai clericilor, numai cu binecuvântarea ierarhilor respectivi. Așadar, nimeni din clerici și laici nu pot predica cuvântul lui Dumnezeu dacă nu vor fi trimiși la această misiune cu aprobarea Bisericii. Marele Apostol Pavel adeverește acest lucru, zicând: „Cum vor propovădui de nu vor fi trimiși” (Romani 10, 15). Numai sectele rupte de Biserică au căzut cu totul în extrema opusă, dând totală libertate laicilor să predice cuvântul lui Dumnezeu fără a fi trimiși și să explice Sfânta Scriptură după mintea lor. De aceea, astăzi, lumea s-a umplut de erezii și secte, căci toate acestea predică cuvântul Sfintei Scripturi, nu după înțelesul cel adevărat explicat de Sfinții Părinți, ci după mințile lor rătăcite, stăpânite de mândrie.\nBiserica a avut de la începuturi propovăduitori și misionari atât clerici, cât și mireni§ Nu putem tăgădui că au fost în Biserică și misionari laici, în primele secole, care au predicat cuvântul lui Dumnezeu și care nu au fost nici preoți, nici episcopi. Așa au fost marii misionari și apologeți creștini, oameni învățați care au apărat cauza creștinismului în fața împăraților și filosofilor păgâni, din secolele II-III, începând cu Țuadrat, pe care Eusebiu, istoricul bisericesc, îl numește „părintele apologeticei”, între anii 125-126. Apoi a fost Aristide de Atena, între anii 125-130. Apoi Ariston de Pella, cel mai vechi apărător în scris al creștinismului contra iudeilor, pe la 134-135. Alți apologeți de mare renume au fost: Sfântul Iustin Martirul și Filosoful (anii 140-170); Tațian Asirianul, către anul 170; filosoful Hermia, care a trăit la mijlocul secolului al II-lea; Atenagora, filosoful creștin din Atena (170); Minucius Felix la începutul secolului al III-lea; Tertulian din Cartagina, între anii 160-240, și alții. Toți acești mari apologeți creștini și misionari de mare seamă ai Bisericii lui Hristos au fost mireni, dar, fiind foarte învățați, au contribuit mult la propovăduirea Evangheliei și la apărarea dreptei credințe apostolice.\nAșadar, frații mei, vedem că încă de la început Biserica lui Hristos a avut și misionari laici care au predicat cuvântul lui Dumnezeu înaintea împăraților și a filosofilor și au apărat creștinismul cu prețul vieții lor, cum a fost Sfântul Iustin Martirul și Filosoful. Însă aceștia au fost foarte bine orientați în adevărul dreptei credințe și de aceea au adus mare folos Bisericii lui Hristos prin învățăturile lor cele luminate și pătrunse de lumina adevărului.\nCare erau condițiile principale ce se cereau misionarilor laici care apărau dreapta credință? Prima condiție a misionarilor laici în Biserica dreptmăritoare era ca cel trimis să predice cuvântul lui Dumnezeu să fie un creștin verificat, evlavios, cu viața curată și să cunoască bine dogmele credinței ortodoxe, deoarece dogmele sunt orientate după Sfânta și dumnezeiasca Scriptură și după Sfânta Tradiție a Bisericii lui Hristos.\nApoi, să cunoască bine Sfintele Canoane apostolești, ale celor șapte Sinoade Ecumenice și cele ale Sfinților Părinți, deoarece Sfintele Canoane sunt norme ce rânduiesc și reglementează viața Bisericii ca organism special ce-i conduce pe credincioși pe calea mântuirii. Apoi, cei ce predicau cuvântul lui Dumnezeu dintre creștinii mireni erau întotdeauna sub ascultarea Bisericii, fiind trimiși, controlați și subordonați ierarhilor în eparhia cărora acționau. Fără respectarea acestor condiții principale și obligatorii, misionarii laici care lucrau în afara Bisericii de multe ori contribuiau la crearea de secte și eresuri, dezbinând unitatea apostolică a Bisericii lui Hristos.\nIerarhia bisericească și slujirea învățătorească§ Datoria principală a propovăduirii Evangheliei lui Hristos cade însă în sarcina păstorilor Bisericii, adică a episcopilor și a preoților. Mai puțin în sarcina diaconilor și a călugărilor care ajută și ei la propovăduirea cuvântului, însă în chip secundar. Primul care a propovăduit Sfânta Evanghelie în lume a fost Însuși Domnul nostru Iisus Hristos. Tocmai de aceea a venit pe pământ și Se cheamă Cuvânt, căci a vestit tuturor oamenilor prin cuvânt Evanghelia mântuirii, a întemeiat Biserica și cele șapte Taine și și-a dat viața pe Cruce ca să răscumpere lumea din robia morții, a necredinței și a osândei. Apoi, înălțându-Se la cer de-a dreapta Tatălui, a încredințat datoria propovăduirii Cuvântului lui Dumnezeu celor doisprezece Apostoli mari și celor șaptezeci de apostoli, numiți mici, cărora le-a poruncit, zicând: „Mergând, învățați toate neamurile, botezându-le în numele Tatălui și al Fiului și al Sfântului Duh, învățându-le să păzească toate câte v-am poruncit vouă”… (Matei 28, 19-20).\nApostolii sunt cei dintâi propovăduitori ai cuvântului lui Dumnezeu în Legea Harului. Ei au hirotonit primii preoți și episcopi, pe care i-au rânduit peste tot să păstorească turma lui Hristos. Iar prin episcopi, harul s-a transmis prin rugăciune și punerea mâinilor, până astăzi și cât va fi lumea. În Biserica lui Hristos, preoții propovăduiesc cel mai mult cuvântul lui Dumnezeu pentru că sunt toată viața în mijlocul credincioșilor. Ei sunt martorii vieții noastre de la naștere și până la moarte. Ei sunt părinții duhovnicești ai satelor și parohiilor noastre. De felul cum preoții de parohie își îndeplinesc misiunea lor apostolică, de felul cum stăpânesc sfintele slujbe, în frunte cu Sfânta Liturghie, și de felul cum propovăduiesc cuvântul Sfintei Evanghelii și, mai ales, cum își duc viața în marea familie a credincioșilor noștri ortodocși depinde mântuirea lor și a păstoriților lor.\nCondițiile unei propovăduiri eficace§ În marea lor misiune evanghelică, propovăduirea cuvântului lui Dumnezeu are un rol foarte mare. Un preot bun trebuie să fie și un predicator bun, știind că, prin predică vie, caldă, plină de har și lumină, preotul poate transforma total parohia și adunarea enoriașilor săi. Dar pentru ca predica sa să poată ajunge la inima credincioșilor și să aibă puterea Duhului Sfânt de a transforma sufletul și a-l întoarce la pocăință, preotul trebuie să îndeplinească câteva condiții duhovnicești absolut obligatorii.\nPrima și cea mai importantă condiție care încununează activitatea pastorală a preotului este viața morală exemplară a lui și a familiei sale. Fără o viață curată, model, a preotului, predica sa nu va reuși să ajungă la inima credincioșilor, nici nu va putea câștiga multe suflete pentru Împărăția cerurilor.\nA doua condiție obligatorie unui preot și predicator bun este sfânta rugăciune. Preotul trebuie să fie un om de rugăciune, să iubească mai mult ca orice Biserica, sfintele slujbe, Sfânta Liturghie, cântarea în comun a credincioșilor. Rugăciunea stăruitoare a preotului, unită cu a credincioșilor săi, îi sporește credința și dragostea pentru Dumnezeu și oameni, îl face mai înțelept în gândire și predică, îi deschide inima pentru milostenie și îi dă multă putere și har în predică. Un preot care se roagă mult este un preot cu har în toate și un bun predicator al cuvântului lui Dumnezeu.\nA treia condiție principală a unui bun preot și predicator este necesitatea cunoașterii profunde a Sfintei Scripturi, a Sfinților Părinți, a învățăturii de credință ortodoxă și a Canoanelor Bisericii. Un păstor bun trebuie să fie și un teolog bun și un apărător al dreptei credințe în fața prozelitismului sectar. Fără cunoașterea dreptei credințe, preotul nu poate fi predicator și apologet.\nCine nu știe că un preot bun îi transformă sufletește pe credincioșii săi, prin slujbe frumoase, prin catehizare stăruitoare și prin predici bune și pline de căldură duhovnicească? Cine nu știe că predica bună umple bisericile și mănăstirile de credincioși, apără și sporește dreapta credință, risipește prozelitismul sectar și întoarce la pocăință multe suflete? Iar bisericile fără slujbe frumoase și fără predici pline de duh și putere se golesc de credincioși și nu pot vâna suflete pentru Hristos.\nSau cine nu știe cât de mult ajută și mănăstirile noastre prin slujbele lor atât de înălțătoare, prin predică și prin duhovnicii lor, la întărirea credinței ortodoxe și la creșterea evlaviei în satele și orașele noastre? Pelerinajele locale pe la mănăstiri, în sărbători, în posturi și mai ales la hramuri, sunt o dovadă destul de grăitoare. În felul acesta, mănăstirile și duhovnicii lor colaborează cu preoții de la sate și orașe la propovăduirea cuvântului lui Dumnezeu, la mărturisirea credinței ortodoxe și la mântuirea bunilor noștri credincioși.\nCu duminica de astăzi se încheie marile praznice ale Nașterii și Botezului Domnului§ Am încheiat cu pace încă un an din viața noastră și am început un nou an, pentru care Îi mulțumim lui Dumnezeu de toate darurile Sale și cerem să ne întărească cu har, cu milă și binecuvântare ca să trecem întreaga viață cu pocăință și fapte bune pe calea mântuirii.\nAm vorbit azi despre datoria preotului de a propovădui cuvântul lui Dumnezeu și condițiile principale care îl ajută să fie un preot vrednic și un bun predicator.\nCunoaștem câți preoți buni și predicatori vestiți sunt în parohiile noastre din Moldova, Transilvania și din alte părți ale țării. Însă și credincioșii sunt datori să-i ajute pe preoți, să-i asculte, să se roage pentru ei și să nu-i judece, că mare păcat fac credincioșii care gândesc și-i vorbesc de rău pe slujitorii lui Dumnezeu și pe părinții lor sufletești. Oare nu preoții vă botează, vă cunună și vă înmormântează? Oare nu preoții vă spovedesc și vă unesc cu Hristos prin Sfânta Împărtășanie? Oare nu săvârșesc ei Sfânta Liturghie în fiecare Biserică și se roagă lui Dumnezeu pentru pacea, sănătatea, iertarea și mântuirea sufletelor celor vii și ale celor adormiți? Oare nu ei învață dreapta credință pe credincioși?\nDeci, să nu-i judecăm, ci mai degrabă să-i ajutăm în misiunea preoțească și să ne rugăm mult pentru ei. Este foarte bine și necesar ca fiecare preot să aibă și un mic grup de mireni credincioși, cunoscători ai Sfintei Scripturi și ai credinței ortodoxe. Ei îl ajută mult pe preot în desfășurarea activităților sale misionare, la combaterea și îngrădirea prozelitismului sectar, la vizitarea și ajutorarea credincioșilor bătrâni, orfani, bolnavi și a celor slabi în credință; la înfrumusețarea slujbelor și înnoirea sfintelor noastre biserici.\nȘi acum, frații mei, să ascultăm cuvântul Domnului cât mai avem timp de pocăință. Iată, Hristos Mântuitorul nostru a început să predice Evanghelia în Galileea. Sfântul Ioan Botezătorul propovăduiește pocăința în pustiul Iordanului; sfinții toți ne vorbesc de Dumnezeu în scrierile lor; preoții, călugării și ierarhii Bisericii ne învață calea mântuirii și apără Ortodoxia din amvoanele bisericilor. Fiul lui Dumnezeu Se jertfește zilnic pe sfintele altare în timpul Sfintei Liturghii, iar Domnul ne cheamă acum la început de an la o viață nouă în Hristos, zicând: „Pocăiți-vă că s-a apropiat Împărăția cerurilor!” Deci să ne deșteptăm, să venim și să ne pocăim, ca să trăim cu Hristos în veci. Amin!\n","date":"12 ianuarie 2025","img":"/cuvant-duhovnicesc/sa-ascultam-cuvantul-domnului-cat-mai-avem-timp-de-pocainta/featured.jpg","lang":"ro","langName":"Română","largeImg":"/cuvant-duhovnicesc/sa-ascultam-cuvantul-domnului-cat-mai-avem-timp-de-pocainta/featured_hu_f87b2b9733616e0c.jpg","month":[{"title":"2025-01","url":"/month/2025-01/"}],"permalink":"/cuvant-duhovnicesc/sa-ascultam-cuvantul-domnului-cat-mai-avem-timp-de-pocainta/","series":[],"smallImg":"/cuvant-duhovnicesc/sa-ascultam-cuvantul-domnului-cat-mai-avem-timp-de-pocainta/featured_hu_9473168f64e2e10c.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica După Botezul Domnului","url":"/tags/duminica-dup%C4%83-botezul-domnului/"},{"title":"Începutul Propovăduirii Domnului","url":"/tags/%C3%AEnceputul-propov%C4%83duirii-domnului/"}],"timestamp":1736640000,"title":"Să ascultăm cuvântul Domnului cât mai avem timp de pocăință!","year":[{"title":"2025","url":"/year/2025/"}]},{"authors":[{"title":"","url":"/authors/ps-paisie-lugojanul--episcop-vicar-al-arhiepiscopiei-timisoarei/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica dinaintea Botezului Domnului\nÎnceputul Evangheliei lui Iisus Hristos, Fiul lui Dumnezeu, precum este scris de proroci: „Iată, Eu trimit pe îngerul Meu înaintea feței Tale, care va pregăti calea Ta. Glasul celui ce strigă în pustie: Gătiți calea Domnului, drepte faceți cărările Lui! Ioan boteza în pustie, propovăduind botezul pocăinței spre iertarea păcatelor. Și ieșeau la el tot ținutul Iudeei și toți cei din Ierusalim și se botezau de către el în râul Iordan, mărturisindu-și păcatele. Iar Ioan era îmbrăcat în haină de păr de cămilă, avea cingătoare de piele împrejurul mijlocului și mânca lăcuste și miere sălbatică. Și propovăduia, zicând: Vine în urma mea Cel ce este mai puternic decât mine, Căruia nu sunt vrednic, plecându-mă, să-I dezleg cureaua încălțămintelor. Eu v-am botezat pe voi cu apă, El însă vă va boteza cu Duh Sfânt”. (Marcu 1, 1-8)\nPericopa Evangheliei din Duminica dinaintea praznicului Botezului Domnului ne duce în împrejurimile Iordanului, acolo unde, la capătul unei lumi în agonia păcatului, răsuna glasul de chemare al Sfântului Proroc Ioan Botezătorul, răscolind sufletul omenirii până în cele mai tainice profunzimi: „Gătiți calea Domnului, drepte faceți cărările Lui” (Marcu 1, 3).\n„Ioan boteza în pustie, propovăduind botezul pocăinței spre iertarea păcatelor” (Ioan 1, 4). Dar care este motivul pentru care Ioan boteza la Iordan? Răspunde Sfântul Apostol Pavel: „Ioan a botezat cu botezul pocăinței, spunând poporului să creadă în Cel ce avea să vină după el, adică în Iisus Hristos. Și auzind ei, s-au botezat în numele Domnului Iisus. Și punându-și Pavel mâinile peste ei, Duhul Sfânt a venit asupra lor” (Faptele Sfinților Apostoli 19, 4-6). Deci, botezul pocăinței pregătește iertarea păcatelor, fiindcă harul nu vine asupra celui supus păcatului, după cum nu este „nici o părtășie între lumină și întuneric” (2 Corinteni 6, 14).\nFericită este pustia în care s-a auzit glasul celui care binevestește mântuirea lumii, așa cum prorocea Isaia: „Veselește-te pustiu însetat, să se bucure pustiul; ca și crinul să înflorească. Și va înflori și se va bucura pustiul Iordanului […] și poporul meu va vedea slava Domnului, strălucirea Dumnezeului nostru” (Isaia 1, 2).\nDe ce se afla Sfântul Ioan acolo și nu în cetate? Ce știm noi este că Sfântul Ioan Botezătorul a trăit din fragedă tinerețe în pustie, într-o formă uimitoare de asceză, pentru a dobândi viața întru voia lui Dumnezeu și pentru a-L căuta pe El în toate. Era fiu de arhiereu (Luca 1, 5) și a ales de bunăvoie o altă trăire, asceza și viața de pustie. Tăcerea, depărtarea de lume și privegherea aduc întotdeauna o regăsire lăuntrică, pe care au aflat-o prorocii și apoi trăitorii creștini doar în lumea pustiei, acolo unde sunt posibile pocăința și întoarcerea. Vedem dar că pustiul este locul în care omul se poate apropia de Dumnezeu.\n„Calea” pe care o pregătește Sfântul Proroc Ioan pentru cei „care au șchiopătat în cărările lor” (Psalmul 17, 49) este Legea Noului Testament. Prorocul Isaia ne lămurește din nou: „Toată valea să se umple și tot muntele și dealul să se plece; și să fie cele strâmbe, drepte și cele colțuroase, căi netede. Și se va arăta slava Domnului” (Isaia 40, 4-5).\nMântuirea a venit în peștera din Betleem§ Patriarhii și prorocii Vechiului Testament, între care se numără și Sfântul Ioan Botezătorul, au pregătit poporul pentru venirea Celui care aduce „pe pământ pace, între oameni bunăvoire” (Luca 2, 14). Și iată că mântuirea a venit în peștera din Betleem, când Lumina a alungat pentru totdeauna întunericul și „poporul care stătea în întuneric a văzut lumină mare și celor ce ședeau în latura și în umbra morții lumină le-a răsărit” (Matei 4, 16).\nDe atunci au trecut mai mult de 2.000 de ani și, tot de atâta vreme, Domnul Hristos bate la poarta inimilor noastre, zicând: „Iată, stau la ușă și bat; de va auzi cineva glasul Meu și va deschide ușa, voi intra la el și voi cina cu el și el cu Mine” (Apocalipsa 3, 20).\nPentru aceasta a rostit Sfântul Proroc Ioan predica pe care o auzim citindu-se la Sfânta Liturghie și care, cu multă înțelepciune, a fost așezată de Părinții Bisericii înaintea Botezului Domnului.\nÎntr-o lume căzută, în care stăpâneau minciuna și păcatul, într-o lume plină de gârbovi cu sufletul, în care fățărnicia era model de viață, „Prorocul Pustiei”, îmbrăcat în haină aspră din păr de cămilă, încins cu o curea și hrănindu-se cu acride și miere sălbatică, vine și, în glas de „trâmbiță duhovnicească”, înfierează patimile oamenilor din acele vremuri.\n„Glasul celui ce strigă în pustie” (Marcu 1, 3) vorbea despre pustiirea sufletelor oamenilor, pe care prorocul le pregătește să devină „livadă roditoare”. El nu se adresa doar iudeilor, ci și păgânilor și soldaților romani. Cunoașterea sa nu a venit din cărți, ci era de la Dumnezeu, prin descoperire. Nu a scris niciodată nimic, nu a întemeiat vreo comunitate, nu a avut nici o altă motivație decât aceasta: schimbarea vieții și renunțarea la păcat. El transforma lumea, tocmai renunțând la ea. Îndrăznea să spună: „Așa grăiește Domnul” și avea curajul să o spună oricui, inclusiv regelui Irod, căzut în adulter.\nGlasul său despica pustia§ Glasul său despica pustia, sabie de foc pentru toți cei care se abătuseră de la căile Domnului. „Iată securea stă la rădăcina pomilor și tot pomul care nu face roadă bună se taie și se aruncă în foc” (Matei 3, 10). Puterea cuvântului acestui proroc este atestată de efortul ucenicilor de a călători prin deșert, chiar dacă atunci când îl aflau, pe mulți dintre ei, Sfântul Ioan îi întâmpina prin cuvintele „Pui de vipere” (Matei 3, 7). Completează istoricul Iosif Flavius, referindu-se la puterea predicii Sfântului Ioan Botezătorul, că entuziasmul ascultătorilor lui atingea „punctul de fierbere”, atunci când ei intrau în ape, mărturisindu-și păcatele (Ierom. Calinic Berger, Provocări ale gândirii și vieții ortodoxe astăzi, Ed. Deisis, 2012, p. 102).\nVedem la hotarul Vechiului Testament un om simplu, dar exigent, care nu propovăduia pocăința ca pe un scop în sine, ci aducea o „inimă” nouă și o înnoire a minții (metanoia), o pregătire pentru ceva mult mai însemnat, venirea lui Mesia și a Împărăției lui Dumnezeu. De aceea, Sfântul Ioan practica un botez al curățirii sufletești, fără primirea Duhului Sfânt: „Eu v-am botezat pe voi cu apă, El însă vă va boteza cu Duh Sfânt” (Marcu 1, 8).\nȘi, în această stare de așteptare, a apărut „Hristosul, Fiul lui Dumnezeu Celui viu” (Matei 16, 16). Lucrarea Înaintemergătorului Ioan „s-a micșorat” și apoi a luat sfârșit tocmai când apărea și „creștea” Iisus. Aceasta reprezintă rostul și esența propovăduirii Sfântului Ioan Botezătorul în pustie: punerea în acord a trăirii și a faptelor omenești cu legea lui Dumnezeu, ca apoi, prin pocăință (părăsirea păcatului și avântul către Dumnezeu) și cuget curat, să ajungem la Hristos.\nTaina Sfintei Spovedanii ne înnoiește și pregătește sufletul spre cunoașterea și trăirea vieții în Hristos§ Pentru a ajunge cu adevărat la Mântuitorul nostru Iisus Hristos, trebuie să primim și noi, cei botezați în Biserică, „botezul pocăinței” prin Taina Sfintei Spovedanii, care ne înnoiește și pregătește sufletul spre cunoașterea și trăirea vieții în Hristos. La acestea se referă Sfântul Apostol Pavel când zice: „De aceea și noi, având împrejurul nostru atâta nor de mărturii, să lepădăm orice povară și păcatul ce grabnic ne împresoară și să alergăm cu stăruință în lupta care ne stă înainte. Cu ochii ațintiți asupra lui Iisus, începătorul și plinitorul credinței” (Evrei 12, 1-2).\nȘtim că nu slava acestei lumi îndreptățește pe cineva la mântuire, ci „roadele vrednice de pocăință” (Matei 3, 8; Luca 3, 8). Câteva dintre acestea ni le arată însuși Sfântul Proroc Ioan: Nu vă mândriți cu privilegiile pe care le aveți în această lume, nu luați de la nimeni mai mult decât este hotărât să luați; nu asupriți pe nimeni și mulțumiți-vă cu plata voastră; cel ce are două haine, să dea una celui ce nu are și cel ce are de mâncare să facă asemenea (Luca 3, 8-14).\nGlasul prorocului nu mai strigă astăzi în pustiu, dar ne cheamă necontenit din paginile Sfintei Scripturi, pentru a-L primi pe Hristos în inimile noastre, spre moștenirea Împărăției cerurilor, care „nu va veni în chip văzut. Și nici nu vor zice: Iat-o aici sau acolo. Căci Împărăția lui Dumnezeu este înlăuntrul vostru” (Luca 17, 20-21).\nSă pregătim așadar în inimile noastre calea Domnului! Să ținem dreaptă calea vieții și să lucrăm pocăința cea adevărată, pe care ne-o arată Sfântul Ioan Botezătorul. Iată, Hristos vine! Hristos Se apropie de Iordan să primească Botezul. Să mergem cu toții la Iordan, acolo unde „Glasul Cuvântului, sfeșnicul Luminii, luceafărul mergător înaintea Soarelui, în pustiu strigă tuturor popoarelor: «Pocăiți-vă și mai înainte vă curățiți, că de față stă Hristos, mântuind lumea din stricăciune»” (Catavasiile Botezului Domnului, Cântarea a șasea).\n","date":"5 ianuarie 2025","img":"/cuvant-duhovnicesc/botezul-pocaintei-pregateste-iertarea-pacatelor/featured.jpg","lang":"ro","langName":"Română","largeImg":"/cuvant-duhovnicesc/botezul-pocaintei-pregateste-iertarea-pacatelor/featured_hu_d679d9d7a3c51d27.jpg","month":[{"title":"2025-01","url":"/month/2025-01/"}],"permalink":"/cuvant-duhovnicesc/botezul-pocaintei-pregateste-iertarea-pacatelor/","series":[],"smallImg":"/cuvant-duhovnicesc/botezul-pocaintei-pregateste-iertarea-pacatelor/featured_hu_d58d3a56f9d3ac96.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica Dinaintea Botezului Domnului","url":"/tags/duminica-dinaintea-botezului-domnului/"}],"timestamp":1736035200,"title":"Botezul pocăinței pregătește iertarea păcatelor","year":[{"title":"2025","url":"/year/2025/"}]},{"authors":[{"title":"","url":"/authors/ps-benedict-bistriteanul--episcop-vicar-al--arhiepiscopiei-vadului--feleacului-si-clujului/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica dinaintea Nașterii Domnului (a Sfinților Părinți după trup ai Domnului)\n„Cartea neamului lui Iisus Hristos, fiul lui David, fiul lui Avraam. Avraam a născut pe Isaac; Isaac a născut pe Iacov; Iacov a născut pe Iuda și pe frații lui; Iuda a născut pe Fares și pe Zara, din Tamar; Fares a născut pe Esrom; Esrom a născut pe Aram; Aram a născut pe Aminadav; Aminadav a născut pe Naason; Naason a născut pe Salmon; Salmon a născut pe Booz, din Rahav; Booz a născut pe Iobed, din Rut; Iobed a născut pe Iesei; Iesei a născut pe regele David; David a născut pe Solomon, din femeia lui Urie; Solomon a născut pe Roboam; Roboam a născut pe Abia; Abia a născut pe Asa; Asa a născut pe Iosafat; Iosafat a născut pe Ioram; Ioram a născut pe Ozia; Ozia a născut pe Ioatam; Ioatam a născut pe Ahaz; Ahaz a născut pe Iezechia; Iezechia a născut pe Manase; Manase a născut pe Amos; Amos a născut pe Iosia; Iosia a născut pe Iehonia și pe frații lui, la strămutarea în Babilon. După strămutarea în Babilon, Iehonia a născut pe Salatiel; Salatiel a născut pe Zorobabel; Zorobabel a născut pe Abiud; Abiud a născut pe Eliachim; Eliachim a născut pe Azor; Azor a născut pe Sadoc; Sadoc a născut pe Ahim; Ahim a născut pe Eliud; Eliud a născut pe Eleazar; Eleazar a născut pe Matan; Matan a născut pe Iacov; Iacov a născut pe Iosif, logodnicul Mariei, din care S-a născut Iisus, Care Se cheamă Hristos.\nAșadar, toate neamurile de la Avraam până la David sunt paisprezece; și de la David până la strămutarea în Babilon sunt paisprezece; și de la strămutarea în Babilon până la Hristos sunt paisprezece neamuri. Iar nașterea lui Iisus Hristos așa a fost: Maria, Mama Sa, fiind logodită cu Iosif, fără să fi fost ei înainte împreună, s-a aflat având în pântece de la Duhul Sfânt. Iosif, logodnicul ei, drept fiind și nevrând s-o vădească, a voit s-o lase, în ascuns. Și, cugetând el acestea, iată îngerul Domnului i s-a arătat în vis, grăind: Iosife, fiul lui David, nu te teme a lua pe Maria, logodnica ta, căci Cel zămislit într-însa este de la Duhul Sfânt. Ea va naște Fiu și vei chema numele lui Iisus, căci El va mântui pe poporul Său de păcatele lor. Acestea toate s-au făcut ca să se împlinească ceea ce s-a spus de Domnul prin prorocul, care zice: „Iată, Fecioara va avea în pântece și va naște Fiu și vor chema numele lui Emanuel, care se tâlcuiește: Cu noi este Dumnezeu“. Și, deșteptându-se din somn, Iosif a făcut așa precum i-a poruncit îngerul Domnului și a luat la el pe logodnica sa. Și, fără să fi cunoscut-o pe ea Iosif, Maria a născut pe Fiul său Cel Unul-Născut, Căruia I-a pus numele Iisus.” (Matei 1, 1-25)\nDuminica dinaintea Nașterii Domnului, prin fragmentul evanghelic propus de Biserică, se prezintă drept „anticamera” acestei sărbători, oferind un cadru general, cu caracter introductiv și călăuzitor înspre conținutul acesteia. Din perspectivă biblică, textul zilei (Matei 1, 1-25) este cunoscut ca „genealogia Mântuitorului”, de tip descendent, pornind de la Avraam, părintele poporului Israel, dar și părintele celor credincioși, și venind până la Hristos. Este vorba de o succesiune de trei ori câte paisprezece generații - de la Avraam la David, de la David la strămutarea în Babilon și de la strămutarea în Babilon până la nașterea lui Hristos.\nTema teologică a textului evanghelic trimite către identitatea lui Hristos, Cel care stă în centrul Evangheliei și Care este Evanghelia însăși. Pruncul Care se naște în Betleem este om adevărat, dintr-o seminție anume, de-a lungul unei succesiuni de generații, într-o geografie și într-o istorie concretă, lucru argumentat de prima secțiune a pericopei acestei duminici (Matei 1, 1-17). Cea de-a doua parte continuă dezvoltarea acestei teme, propunând o a doua „genealogie”, de o altă natură, care se lucrează în Duhul, descriind nașterea tainică a lui Hristos, Care este Fiul lui Dumnezeu „întrupat de la Duhul Sfânt și din Fecioara Maria”, „pentru noi și pentru a noastră mântuire” (Simbolul de credință). Evenimentul se trăiește cu uimire, asistați de prezența harului, care face din mintea omenească sălaș pentru cele cerești - îngerul Domnului i se adresează Dreptului Iosif, dar și nouă, cei din neamul celor credincioși, și ne încurajează - „Nu te teme!” că „ce s-a zămislit într-însa este de la Duhul Sfânt” (Matei 1, 20).\nNumele Celui care se naște ne anunță misiunea Lui. La timpul trecut, în dimensiunea lui profetică de așteptare și de speranță, Cel care va veni se va chema Emanuel (Isaia 7, 14), adică „cu noi este Dumnezeu”, indicând un Dumnezeu de aproape. La timpul prezent, Cel care se naște primește numele Iisus, de vreme ce „El va mântui poporul Său de păcatele lor” (Matei 1, 21). Aceasta este vestea cea bună a Crăciunului.\nDumnezeu adevărat și om adevărat§ Identitatea Sa care se descoperă acum - Dumnezeu adevărat și om adevărat - stă la baza întregii Sale lucrări. Hristos este Fiul lui Dumnezeu Unul-Născut, dar este și Fiul Omului, din neamul lui Avram, din neamul lui Adam. Aici se termină fragmentul evanghelic, anunțând și lăsând în așteptare ceea ce avea să se întâmple la Betleem, în noaptea Crăciunului.\nÎn a doua parte a acestei omilii, doresc să mă refer la dimensiunea practico-pedagogică a textului evanghelic al acestei duminici, cu aplicabilitate imediată în viața noastră. Mă voi folosi de trei termeni-cheie, de-a lungul a trei momente succesive, din dorința de a realiza o însoțire, cu caracter personal, în atmosfera sărbătorii. Este vorba de pregătire, vindecare și înfiere.\nEvanghelia Duminicii dinaintea Crăciunului, prin structura sa vizibilă, prezintă două secvențe care ar putea fi indicative pentru ceea ce numim „pregătire”, de durată, dacă este vorba de succesiunea genealogică de nume, și imediată, cu privire la cea de-a doua parte a pericopei. În plan practic, prima învățătură extrasă vizează chemarea poporului lui Dumnezeu la pregătirea evenimentului. Orice sărbătoare importantă, pentru a fi așa, are nevoie să fie pregătită. Mai întâi se cere o pregătire de-a lungul unei perioade mai îndelungate (așa se înțelege rostul postului de durată dinaintea sărbătorilor mari), treptată, cu caracter sistematic, într-o succesiune de momente diferite. Dar se presupune și o pregătire pe o perioadă scurtă, în răstimpul imediat dinainte de momentul acesteia, cu caracter intens, rezumativ, dar și conclusiv pentru perioada lungă, care să ne așeze într-o deplină cunoștință și trezvie față de semnificația momentului. Din această perspectivă, în această duminică, noi intrăm în cea de-a doua etapă a pregătirii, ce vizează proximitatea întâlnirii. În termeni imnografici, Biserica îndeamnă, la timpul prezent, la un exercițiu de trezvie: „Iată, s-a apropiat vremea mântuirii!”, „Gătește-te, Betleeme… pregătește-te, peșteră… iesle, primește… păstori, mărturisiți… magi, aduceți daruri!” Iar nouă, celorlalți, ne spune: „Pregătește-te! Pregătiți-vă!…”\nO nouă creație care se deschide acum§ Al doilea termen-cheie evocat, „vindecarea”, trimite către ideea unei noi creații care se deschide la Crăciun. Genealogia indică o geneză, în sensul unei noi istorii. Hristos, născându-se din Fecioara, vindecă firea umană dinspre înăuntru înspre în afară. Ca dat antropologic, de la Crăciun încoace noi moștenim firea umană curățită de Hristos. În sens practic, personal, prin nașterea duhovnicească sau „genealogia pe verticală”, Hristos intră în „pielea mea”, mă reconfigurează, vindecându-mi trupul bolnav, luminându-mi mintea confuză, întărindu-mi voința vulnerabilă și așezând inima mea pătimașă în simțirea cea bună. Iar vindecându-mă pe mine, deodată se vindecă întreg neamul din care fac parte. Și acest lucru se întâmplă, paradoxal, nu doar descendent, ci și ascendent, adică spre viitor, dar și înspre trecut.\nCel de-al treilea termen anunțat mai sus este cel de „înfiere”. Acesta din urmă vine ca o continuare firească a celui de dinainte, în sensul participării personale a omului la lucrarea lui Hristos ce se deschide la Crăciun. La o altă scară și într-o interpretare simbolică, și noi urmăm cele două secvențe prezente în fragmentul evanghelic al acestei duminici. Este vorba, în primul rând, de nașterea biologică în mijlocul unei familii, în interiorul unui neam care se argumentează istoric printr-o succesiune de generații. Acest lucru presupune o anumită moștenire genetică, o geografie și o istorie specifică, care ne fac contemporani cu o generație de oameni, dar și cu anumite realități. Este ceea ce ni se dă, independent de noi înșine, ce vine de la Dumnezeu drept context al existenței noastre specifice. Însă, pe lângă această primă componentă a identității noastre, mai există un al doilea element, sugerat de cea de-a doua secvență a Evangheliei, și anume posibilitatea unei nașteri de sus, altfel spus, o genealogie de natură spirituală, descrisă, în termenii Crăciunului, ca înfiere din partea lui Dumnezeu. Hristos, făcându-se om, devine fratele nostru și, în consecință, ne descoperă drept copii ai Aceluiași Părinte din ceruri.\nSuntem parte la o nouă moștenire§ Apartenența la un neam, istoria noastră de generații pot să creeze ierarhii diferite în societate, pot să aducă șanse diferite, pot să însemne moșteniri diferite, însă această a doua înrudire, pe verticală, așază lucrurile în echilibru, aduce șanse egale, deschide orizonturi largi, oferă un statut generos - cel de potențiali sfinți. Nașterea duhovnicească indică viața Bisericii însăși și ne plasează într-o nouă moștenire, de vreme ce suntem de acum copii adevărați ai lui Dumnezeu, din seminția lui Dumnezeu. Ne hrănim cu sângele lui Hristos, ne nutrim cu Tainele Bisericii și suntem transformați după asemănarea lui Dumnezeu. Trecutul nostru și al neamului nostru, greu uneori, rușinos, ba chiar implacabil, se vindecă, se îndreaptă și, mai ales, se transformă într-un prezent luminos, pentru noi și spița din care facem parte, primind moștenire la Dumnezeu. Asta face Dumnezeu, Cel aproape de noi - Emanuel, Cel care ne mântuiește - Iisus. La Crăciun intrăm în neamul, în familia lui Dumnezeu. Aceasta este vestea cea bună pentru noi.\n","date":"22 decembrie 2024","img":"/cuvant-duhovnicesc/la-craciun-intram-in-neamul-in-familia-lui-dumnezeu/featured.jpg","lang":"ro","langName":"Română","largeImg":"/cuvant-duhovnicesc/la-craciun-intram-in-neamul-in-familia-lui-dumnezeu/featured_hu_d856b4b55bdb439c.jpg","month":[{"title":"2024-12","url":"/month/2024-12/"}],"permalink":"/cuvant-duhovnicesc/la-craciun-intram-in-neamul-in-familia-lui-dumnezeu/","series":[],"smallImg":"/cuvant-duhovnicesc/la-craciun-intram-in-neamul-in-familia-lui-dumnezeu/featured_hu_5e649cddae323240.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica Dinaintea Nașterii Domnului","url":"/tags/duminica-dinaintea-na%C8%99terii-domnului/"},{"title":"Duminica Sfinților Părinți După Trup Ai Domnului","url":"/tags/duminica-sfin%C8%9Bilor-p%C4%83rin%C8%9Bi-dup%C4%83-trup-ai-domnului/"}],"timestamp":1734825600,"title":"La Crăciun intrăm în neamul, în familia lui Dumnezeu","year":[{"title":"2024","url":"/year/2024/"}]},{"authors":[{"title":"","url":"/authors/ps-ilarion-fagarasanul--episcop-vicar-al-arhiepiscopiei-sibiului/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 27-a după Rusalii (Tămăduirea femeii gârbove)\n„În vremea aceea Iisus învăța într-una din sinagogi sâmbăta. Și, iată, era acolo o femeie care avea de optsprezece ani un duh de neputință și care era gârbovă, încât nu putea să se ridice nicidecum. Iar Iisus, văzând-o, a chemat-o și i-a zis: Femeie, ești dezlegată de neputința ta! Și Și-a pus mâinile asupra ei, iar ea îndată s-a îndreptat și slăvea pe Dumnezeu. Atunci, mai-marele sinagogii, mâniindu-se că Iisus a vindecat-o sâmbăta, răspunzând, zicea mulțimii: Șase zile sunt în care trebuie să se lucreze; deci veniți în aceste zile și vă vindecați, iar nu în ziua sâmbetei! Domnul însă i-a răspuns și a zis: Fățarnicilor! Fiecare dintre voi nu dezleagă, oare, sâmbăta boul sau asinul său de la iesle și nu îl duce să-l adape? Dar aceasta, fiică a lui Avraam fiind, pe care a legat-o Satana, iată, de optsprezece ani, nu se cuvenea, oare, să fie dezlegată de legătura aceasta în ziua sâmbetei? Și, zicând El acestea, s-au rușinat toți cei ce erau împotriva Lui, iar poporul întreg se bucura de toate faptele cele slăvite, săvârșite de Dânsul.” (Luca 13, 10-17)\nÎn pericopa de astăzi, Sfântul Apostol Luca ne pune înainte mărturia unei tămăduiri minunate, petrecută „într-una din sinagogi sâmbăta”, tămăduire care, asemenea tuturor semnelor pe care Domnul Hristos le-a făcut în popor, a fost aducătoare de bucurie, pace și de nădejde, nu doar pentru femeia vindecată, ci și pentru cei care fuseseră martori ai acesteia, Sfântul Apostol Luca subliniind că „toată mulțimea se bucura de faptele strălucite săvârșite de El”.\nDeși îndurerată și bolnavă, această femeie, care „avea de optsprezece ani un duh de neputință și care era gârbovă, de nu putea să se ridice în sus nicidecum”, nu pregeta a veni la sinagogă pentru a primi mângâiere din întâlnirea cu Dumnezeu, prin cuvânt. Negreșit că nu era întâia oară în sinagogă, iar stăruința ei arăta și credința ei, credință ce i-a fost împlinită, pentru că avea, de această dată, nu doar să-L cunoască pe Dumnezeu prin cuvânt, ci să-L întâlnească nemijlocit pe Dumnezeu - Cuvântul. Pentru aceasta, Domnul Hristos nu a mai întrebat-o, așa cum a făcut-o întâlnind alți bolnavi, dacă dorește să fie sănătoasă sau dacă are credința că ar putea să o tămăduiască, ci a chemat-o direct și i-a zis: „Femeie, ești dezlegată de neputința ta”. Ceea ce a fost învederat, în fața tuturor celor adunați în sinagogă în zi de sâmbătă, zi de mare sărbătoare pentru iudei, care, cu siguranță, nu puțini vor fi fost, avea să descopere mai mult decât o minune unică, decât un semn, încă un semn al puterii dumnezeiești cu care Domnul Hristos săvârșea aceste fapte minunate: apropierea și prețuirea pe care Dumnezeu le are față de cei care își duc durerea neputinței cu credință.\nVindecare și exorcizare în Sfintele Evanghelii§ Dacă boala în general este motiv de îngrijorare și de criză în familia și comunitatea celui suferind, cu atât mai mari sunt acestea atunci când boala este una necunoscută sau când manifestările celui suferind sunt mai degrabă manifestări ale unui om posedat de duhuri necurate. Deși astăzi cercetările medicale au descoperit noi mijloace și criterii de diagnosticare a bolilor, totuși, atunci când vorbim despre influența demonică asupra celui bolnav, când afirmăm că singura cauză a suferinței acestuia e o formă de posedare demonică, medicii, oamenii de știință de astăzi, sunt puși în încurcătură, neputincioși să înțeleagă aceasta, să creadă aceasta, deoarece pornesc de la premise antropologice diferite și au în vedere o înțelegere sensibil diferită în ceea ce privește vindecarea deplină a omului, gândit în chip holistic - trup și suflet.\nCu siguranță, femeia gârbovă care a fost vindecată de Mântuitorul ar fi fost evaluată cu ușurință de către orice medic și terapeut al zilelor noastre ca prezentând o suferință reumatologică avansată, având ca punct de pornire o scolioză sau o altă suferință a coloanei vertebrale, nediagnosticată, netratată la timp, și ar fi abordat această suferință potrivit procedurilor cunoscute. Chiar dacă simptomatologia nu s-ar fi ameliorat, cel mai probabil aceasta nu ar fi produs vreun semn de întrebare în cugetul medicilor respectivi că abordarea ar fi fost greșită sau că ea ar putea avea o altă cauză, ascunsă, o influență de ordin spiritual sau chiar o posesie demonică. Desigur, și pentru majoritatea preoților, un asemenea caz, cel puțin la o primă vedere, nu ar fi trezit vreo suspiciune, fiecare fiind tentat să adere la părerea că femeia nu putea suferi decât de pe urma unei boli strict organice. Trebuie menționat că pericopa evanghelică nu menționează nici o manifestare specifică celor îndrăciți. Femeia stătea în fața Mântuitorului fără să spumege sau să țipe, fără ca diavolul ce lucrase această deformare în trupul ei să se manifeste în vreun fel. De aceea, doar cuvintele Mântuitorului, adresate celor care se tulburau că această minune fățișă fusese făcută sâmbăta, ne descoperă cauza surprinzătoare a neputinței ei, și anume, posedarea demonică: „Dar aceasta, fiică a lui Avraam fiind, pe care a legat-o Satana, iată de optsprezece ani, nu se cuvenea, oare, să fie dezlegată de legătura aceasta în ziua sâmbetei?” (Luca 13, 16).\nÎnțelegem că vindecarea femeii gârbove este diferită de alte vindecări făcute de Mântuitorul. Este vorba despre o exorcizare, despre o rupere a legăturii demonice prin putere dumnezeiască, putere pe care o invocă și preotul atunci când se află în fața unor situații similare, putere neînțeleasă de știința acestei lumi, dar care nu poate fi tăgăduită, putere care nu este dobândită prin vreo știință sau bani sau prin vreo altă metodă omenească, ci doar primită în dar de sus, în Biserică, pentru ca în dar să fie pusă în slujba celor în nevoie.\nNeputință spre creșterea și înțelegerea duhovnicească§ Textul scripturistic nu ne descoperă cauza îngăduinței lui Dumnezeu pentru această neputință, așa cum nu ne-o descoperă nici în celelalte exorcisme săvârșite de Mântuitorul. În mod clar, însă, această experiență îngăduită femeii de Dumnezeu i-a fost dată spre creștere în înțelegerea duhovnicească și în credință, spre curăție și luminare a sufletului.\nÎn lumina Scripturii, Sfinții Părinți discern în toată suferința cauzată de boală un rost pe care Dumnezeu îl urmărește spre mântuirea omului. „Potrivit viziunii duhovnicești a Părinților, care cuprinde întregul destin al omului, cu credința deplină că tot ce i se întâmplă e de folos pentru mântuirea sufletului, boala iscată prin lucrarea drăcească nu e stricăciune de nelecuit, nici lucru cu totul rău, ci, potrivit proniei dumnezeiești, reprezintă pentru unii cale de ieșire din neorânduiala în care trăiau mai înainte” (Jean-Claude Larchet, Terapeutica bolilor mintale, Editura Sophia, București, 2008, p. 85).\nÎn Sfintele Evanghelii nu toate bolile erau puse pe seama diavolului: orbul din naștere fiind de asemenea vindecat în chip minunat de către Mântuitorul, dar nu exorcizat, în comparație cu cel mut și surd care avea demon, așijderea, paraliticul de la Vitezda, în comparație cu femeia gârbovă.\nMântuitorul a făcut atât vindecări minunate, cât și exorcisme, deși unele nu au nici o aparență de posedare. În cazul exorcizării femeii gârbove sau a omului posedat de duh mut, lucrarea demonului îmbracă aparența unei boli organice. Deși suferințele respective se datorau posesiei demonice, manifestările celor în cauză nu îmbrăcau elemente specifice.\nMinunea tămăduirii, semn al puterii dumnezeiești§ Sfântul Apostol Luca a reținut ca mărturie doar aspectul de semn al puterii dumnezeiești cu care Domnul Hristos a împlinit și această minune, fără a intra în amănunte care ar fi întregit înțelegerea și semnificația ei.\nFemeia tămăduită știa ea însăși că această neputință era cauza unei lucrări demonice? Îngăduința dumnezeiască pentru această posedare a fost o consecință a păcatelor ei sau lucrarea demonică a fost consecința unor lucrări vrăjitorești din pizma unor oameni? Atunci când s-a apropiat de Mântuitorul a avut sau nu înțelegerea că este stăpânită de demon?\nCel mai probabil că da. Înțelegea ce i se întâmplă. Femeia respectivă, din mișcarea sufletului ei, cu siguranță că înțelegea mult mai mult. Nu se poate ca omul să fie stăpânit de demon fără ca el însuși să nu înțeleagă undeva, în sufletul lui, aceasta. Lucrarea demonului în om prin posedare, alterându-i capacitățile fiziologice și adeseori voința și libertatea, se recunoaște prin mai multe semne: o neputință de a te ruga, o neputință de a lucra. Sunt anumite cauze pe care omul le înțelege și probabil că femeia gârbovă le știa.\nÎntâlnirea cu Hristos, cu Dumnezeul cel viu, a fost mântuirea ei, nu doar din neputința gârboviei - o ducem și murim de multe ori cu neputințe mai mari decât aceasta -, ci mai ales din spaima de a recunoaște o putere străină, o putere demonică, lucrând în trupul ei și alterându-i simțirea.\nDesigur, sunt și alte întrebări pe care ni le putem pune: era o femeie tânără sau una bătrână? Având în vedere că, potrivit pericopei evanghelice, suferința aceasta era purtată de optsprezece ani, cel mai probabil era bătrână, iar asta explică și mai mult mascarea posedării demonice printr-o gârbovire specifică neputințelor bătrâneții. Vedem și astăzi, de multe ori, femei, dar și bărbați care nu au putut să se trateze la timp, mai degrabă cocoșați de muncă și de grijă și chiar în această formă dureroasă de gârbovire cu ochii în pământ, această deformare având o cauză fiziologică, o deformare a coloanei, o anumită boală a bătrâneții. Dar în această întâlnire pe care Mântuitorul a avut-o cu femeia gârbovă, a fost ceva mai mult. A fost o demonizare care a dus la această neputință pe care Mântuitorul a vindecat-o în chip minunat. Cu siguranță că în adâncul sufletului femeii o nădejde a fost că Dumnezeu o va vindeca, aceeași nădejde cu care probabil venea și bolnavul paralizat de la Vitezda. De zeci de ani de zile, cel paralizat se ducea la apa tămăduitoare de la Vitezda cu gândul că probabil va reuși și el să ajungă primul în apă.\nLege și libertate§ Evanghelia arată că mai marele sinagogii, văzând minunea întâmplată și autoritatea pe care această minune o dă celui care o înfăptuiește, neînțelegând sau nevrând să înțeleagă puterea acestui semn și, implicit, prin aceasta, dumnezeirea Domnului Hristos, s-a împotrivit în chip fățarnic. Dar cum? Cu obrăznicie. Cu șiretlic. Nu se adresează Mântuitorului: „Cu ce putere faci aceasta? De ce în zi de sâmbătă?”.\nCu indignare și împotrivire se adresează mulțimii, îi ceartă tocmai pe credincioși, neavând curajul să-L înfrunte pe Hristos, Cel ce făcuse în chip minunat, cu putere mare, această minune: „Șase zile sunt în care trebuie să se lucreze; venind deci într-acestea, vindecați-vă, dar nu în ziua sâmbetei!”.\nÎntr-adevăr, Dumnezeu le descoperise iudeilor în Legea Veche să nu lucreze sâmbăta, pentru ca, măcar în această zi, să iasă din ritmul grijilor zilnice, ca să se gândească mai mult la suflet. Într-o anume măsură, rezerva mai marelui sinagogii și a celor din jur era îndreptățită. Era o grijă legitimă în popor să nu lucreze sâmbăta.\nȘi Domnul răspunde: „Fățarnicilor - îl ceartă nu doar pe mai marele sinagogii, ci și pe alți mai mari de sinagogă și alți farisei asemenea lui -, fiecare dintre voi nu dezleagă, oare, sâmbăta boul său, sau asinul de la iesle, și nu-l duce să-l adape?”.\nPrin acest cuvânt, Domnul Hristos arată nu doar că nu este călcător de lege, așa cum din pizmă cărturarii și fariseii îl acuzau, ci că Legea descoperită de Dumnezeu nu poate fi invocată ca pretext de a nesocoti nevoia sau suferința omului, de a nu lucra binele imediat care se impune cu necesitate. Dacă pentru salvarea unui animal, în mod legitim, iudeii înțelegeau firesc limitele legii, cu atât mai mult era necesar să o aplice și să o respecte atunci când vindecarea în zi de sâmbătă purta pecetea unei minuni dumnezeiești.\nDesigur, Hristos Dumnezeu ar fi putut să o cheme ulterior pe femeia gârbovă pentru a o vindeca, ar fi venit femeia și s-ar fi tămăduit. A vrut Mântuitorul cu orice preț să-i pună în încurcătură pe oameni sau pe mai marele sinagogii? A vrut Hristos să sfideze Legea? Nicidecum. Fiecare întâlnire a omului cu Dumnezeu este unică. Reprezintă o bucurie și o putere care nu se dă înapoi în fața legii. Dumnezeu n-a desființat legea ca, în zi de sâmbătă, pentru poporul evreu, sau în zi de duminică, pentru noi, într-adevăr, să nu ne risipim în grijile obișnuite, să nu lucrăm, să nu avem măcar o zi pe săptămână în care să ne gândim cu adevărat la Dumnezeu, să fim onești în sufletul nostru. Dar în această zi se pot întâmpla minuni. Dacă în această zi ia foc casa vecinului nu mă gândesc că e zi de duminică și nu trebuie să lucrez. Mă duc la fântână, scot apă de fântână, iau găleata și încerc să salvez casa vecinului. Dacă în zi de duminică un om se îmbolnăvește și trebuie operat, chirurgul își lasă duminica, chiar dacă este foarte credincios, și se duce și îl operează pe cel bolnav. Așa vrea Dumnezeu să înțelegem și să trăim Legea. Și de aceea Hristos a făcut din această întâlnire o sărbătoare a vindecării și a biruinței demonului.\nÎnțelesul Evangheliei de astăzi este, în primul rând, că în spatele bolii poate fi o lucrare demonică și tămăduirea, în acest caz, presupune recursul la rugăciunea Bisericii în care Dumnezeu își descoperă puterea dumnezeiască. Acesta este primul înțeles al Evangheliei de astăzi.\nAl doilea înțeles este că toată Legea și porunca lui Dumnezeu ne sunt date spre mântuire și spre folos și trebuie să le ținem. Dar atunci când Dumnezeu lucrează în chip minunat, fie duminică, fie sâmbătă, în ciuda rânduielilor de zi cu zi, a planurilor noastre omenești de zi cu zi, atunci omul trebuie să înțeleagă lucrarea lui Dumnezeu și să se roage lui Dumnezeu ca să-i dea pricepere adevărată. Acesta este înțelesul Evangheliei de astăzi și poruncile lui Hristos ne sunt nouă îndreptar de viață și aflătoare ale Împărăției cerului.\n","date":"15 decembrie 2024","img":"/cuvant-duhovnicesc/imparatia-lui-dumnezeu-ca-ospat-sau-raiul-duhovnicesc/featured.jpg","lang":"ro","langName":"Română","largeImg":"/cuvant-duhovnicesc/imparatia-lui-dumnezeu-ca-ospat-sau-raiul-duhovnicesc/featured_hu_d1656e2f42b2323e.jpg","month":[{"title":"2024-12","url":"/month/2024-12/"}],"permalink":"/cuvant-duhovnicesc/imparatia-lui-dumnezeu-ca-ospat-sau-raiul-duhovnicesc/","series":[],"smallImg":"/cuvant-duhovnicesc/imparatia-lui-dumnezeu-ca-ospat-sau-raiul-duhovnicesc/featured_hu_f1389c8e5e4abf56.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 27-a După Rusalii","url":"/tags/duminica-a-27-a-dup%C4%83-rusalii/"},{"title":"Tămăduirea Femeii Gârbove","url":"/tags/t%C4%83m%C4%83duirea-femeii-g%C3%A2rbove/"}],"timestamp":1734220800,"title":"Împărăția lui Dumnezeu ca ospăț sau raiul duhovnicesc","year":[{"title":"2024","url":"/year/2024/"}]},{"authors":[{"title":"","url":"/authors/ps-nichifor-botosaneanul/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 28-a după Rusalii (Pilda celor poftiți la cină)\n„Zis-a Domnul pilda aceasta: Un om oarecare a făcut cină mare și a chemat pe mulți; și a trimis la ceasul cinei pe slujitorul său ca să spună celor chemați: Veniți, că, iată, toate sunt gata! Și au început toți, câte unul, să-și ceară iertare. Cel dintâi i-a zis: Am cumpărat un ogor și trebuie să ies ca să-l văd; te rog, iartă-mă. Și altul a zis: Cinci perechi de boi am cumpărat și mă duc să-i încerc; te rog, iartă-mă. Al treilea a zis: Femeie mi-am luat și de aceea nu pot veni. Și, întorcându-se, slujitorul a spus stăpânului său acestea. Atunci, mâniindu-se, stăpânul casei a zis: Ieși îndată în piețele și ulițele cetății, și pe săraci și pe neputincioși, și pe orbi și pe șchiopi adu-i aici. Și slujitorul a zis: Doamne, s-a făcut precum ai poruncit, și tot mai este loc. Și a zis stăpânul către slujitor: Ieși la drumuri și la garduri și silește-i să intre, ca să mi se umple casa, căci zic vouă: Nici unul din bărbații aceia care au fost chemați nu va gusta din cina mea.” (Luca 14, 16-24)\nSfântul Nichita Stitathul când vorbește despre vederea duhovnicească a Raiului, pornind de la textul din Facere 2, 16, „din tot pomul din Rai să mănânci”, el ne arată că „din toată firea făpturilor văzute, din toată mișcarea lor sau a rațiunilor lor, adică a cunoștinței Mele adevărate, a măreției creatoare a Împărăției și cauzei creatoare, să te împărtășești și să-ți întinzi prin contemplație acestei rațiuni ca pe o masă a unui ospăț nemuritor; și prin ele să intri la cunoștința celor nevăzute ale Mele ca într-o Împărăție și să îmi dai cu mulțumire închinarea cuvenită” (Filocalia sau Culegere din scrierile Sfinților Părinți, vol. VI, traducere pr. prof. Dumitru Stăniloae, Editura Humanitas, București, 1997, p. 325). Continuând interpretarea poruncii din Rai adresată lui Adam, Sfântul Nichita explică felul în care această poruncă se adresează caracterului îndoit al alcătuirii și firii omului. „Adresându-se părții raționale a sufletului lui ca singurei părți mai bune, Dumnezeu îi încredințează ținutul contemplării lucrurilor dumnezeiești și îi pune înainte masa încărcată de mâncărurile dumnezeiești ale înțelesurilor, zicând: din tot pomul cel din Rai să mănânci, adică să te împărtășești din toată firea celor ce sunt sau din cunoștința Mea și din desfătarea de Mine, prin contemplare curată, cercetând rațiunile lucrurilor și mișcările lor. Iar părții mai neraționale sau doimii mai trupești a mâniei și a poftei, care atrage ușor cugetarea spre cele rele, îi poruncește să fugă de cercarea și de cunoștința prin simțire a acestor roduri ale pomului simțirii. De aceea, omul fiind îndoit și având suflet compus din fire rațională și nerațională Dumnezeu îi dă și el o poruncă îndoită: pe de o parte îi poruncește să se împărtășească de o hrană mai bună și nemuritoare și să nu se îngrijească în primul rând de cele trebuitoare trupului, așa cum ne îndeamnă și Cuvântul întrupat: Căutați mai întâi Împărăția lui Dumnezeu și dreptatea Lui și toate celelalte se vor adăuga vouă, întărind oarecum prima sa poruncă. Pe de altă parte, îl ferește de amintitul pom al simțirii ca nu cumva gustând prin el din cele dulci ale vieții acesteia, să se umple de durere, căzând printr-o astfel de gustare de la ospățul și bucuria dumnezeiască” (Ibidem, pp. 327-328).\nÎntrucât Adam a pierdut gustarea din ospățul Dumnezeiesc, El a trimis pe Fiul său ca să întemeieze din nou Împărăția lui Dumnezeu și să dea oamenilor puterea să lucreze pentru a transforma viața într-o astfel de gustare a Împărăției sau într-o fază pregătitoare a Împărăției lui Hristos. „Acesta este și sensul istoriei: toți trebuie să ne angajăm în lucrarea menținerii și înaintării omenirii în lucrarea pentru pregătirea Împărăției cerurilor. Sfârșitul istoriei va veni după ce toți oamenii meniți să vină la existență vor fi intrat sau nu în această Împărăție pregătitoare a celei cerești, pentru a trece în aceea, aducând fiecare generație aportul ei în pregătirea aceleia, ajutată și de contribuția ce au adus-o generațiile anterioare” (Sfântul Dumitru Stăniloae, Chipul evanghelic al lui Iisus Hristos, Editura Centrului mitropolitan Sibiu, 1991, p. 134). Dumnezeu a creat lumea ca să fie o împărăție a Lui, un ospăț al bucuriei, iar împărăția lui Hristos este amintită în pilde ca fiind Cină, ospăț sau nuntă, după Matei 22, 1-10.\nInvitația și refuzul§ „Fericiți cei chemați la cina nunții Mielului! și mi-a zis: Acestea sunt adevăratele cuvinte ale lui Dumnezeu” (Apocalipsă 19, 9). Prin faptul că Hristos Stăpânul ne spune în pildă „toate sunt gata” (Luca 14, 17) ne arată că Împărăția lui Dumnezeu o putem gusta, este gata pregătită pentru noi. Teologic vorbind, eshatologia este realizată. În limbajul simbolic al Orientului, ospățul, nunta, masa festivă reprezintă simbolul zilei mântuirii așa cum și Ioan Evanghelistul relatează în Apocalipsă: „Nunta Mirelui S-a gătit” (Apocalipsa 19, 7). Dumnezeu își împlinește făgăduințele și iese înainte: „Iată, acum este vreme potrivită; iată, acum este ziua mântuirii!” (II Corinteni 6, 2). Bucuria lui Dumnezeu de a invita la Cină când „toate sunt gata” este evidentă în pildă. În aceeași măsură, pilda transmite și mâhnirea sau tristețea Stăpânului când e refuzat.\nPilda ne spune că la cină Dumnezeu „a chemat pe mulți”. „Chemarea este har al lui Dumnezeu” [Sfântul Ioan Gură de Aur, Omilii la Matei, Scrieri - Partea a treia, în Părinți și scriitori bisericești (PSB) 23, trad. Dumitru Fecioru, Editura Institutului Biblic și de Misiune, București, 1994, p. 805]. A chemat mai întâi poporul evreu, care în mijlocul popoarelor pământului a cunoscut pe Unul Dumnezeu adevărat. Astfel, cea dintâi categorie de invitați reprezintă conducătorii poporului ales care au refuzat să primească Evanghelia lui Hristos, Fiul lui Dumnezeu făcut om și pentru mântuirea lor. Pe iudei „a trimis să-i cheme, ca să nu le rămână nici o scuză nerușinată de împotrivire; deși știa ce au să facă iudeii, totuși a trimis și a venit la ei mai întâi, ca lor să le închidă gura, iar pe noi să ne învețe să plinim toate, chiar dacă n-ar avea nimeni de câștigat de pe urma muncii noastre” (ibidem). Stăpânul a trimis invitații în speranța că El ar fi putut fi acceptat în cercurile cele mai înalte. Dar toți invitații, de parcă ar fi fost înțeleși, îi întorc spatele, Îl refuză elegant cu cele mai șubrede scuze.\n„Cel dintâi i-a zis: Țarină am cumpărat și am nevoie să ies ca s-o văd; te rog, iartă-mă. Și altul a zis: Cinci perechi de boi am cumpărat și mă duc să-i încerc; te rog, iartă-mă” (Luca 14, 18-19). Repetarea invitației în momentul ospățului este o curtoazie specială practicată în cercurile înalte din Ierusalim. Pentru arabii din Palestina, feddan-ul este cea mai comună unitate de măsură a pământului. De obicei, ea este considerată drept suprafața de pământ care poate fi arată într-o zi de o pereche de boi. Pe lângă aceasta, există feddan-ul legal care corespunde muncii de un an de zile a unei perechi de boi, revenindu-i în medie pentru un pământ bun, de la 9 până la 9,45 ha. În general, un fermier posedă atât de mult teren cât poate să are una până la două perechi de boi, adică circa 10-20 de hectare. Omul din parabolă tocmai cumpărase cinci perechi de boi. El poseda, deci, cel puțin 45 de hectare și probabil mult mai mult, fiind un mare proprietar de pământ (Joachim Ieremias, Parabolele lui Iisus, traducere PS Calinic Dumitriu, pr. Vasile Mihoc și dr. Ștefan Matei, Editura Anastasia, București, 2000, p. 216).\nAl treilea invitat la Cină a zis: Femeie mi-am luat și de aceea nu pot veni (Luca 14, 20). La un ospăț erau invitați numai bărbații, ori bărbatul acesta recent căsătorit nu vrea să își lase tânăra soție singură.\nSe amintesc de trei invitați în pildă, dar de vreme ce Stăpânul poruncește ca toți de la răspântii să fie aduși la Cină, înțelegem că nu există o persoană care să nu fie invitată și așteptată de Dumnezeu la ospăț. Este specific Stăpânului Dumnezeu de a-și arăta bucuria de a sta la masă cu fiecare persoană. Dumnezeu socotește refuzul neplăcut nu numai pentru El, ci pentru toți. Ieșirea unui om din această comuniune o socotește Dumnezeu o mare pagubă. Aceasta pricinuiește o împuținare a vieții spirituale și a bucuriei tuturor celor creați de El și chiar a bucuriei Sale, spune sfântul preot mărturisitor Dumitru Stăniloae, odată ce a binevoit să dea fiecărei persoane importanța de a-I face bucurie unică și nesfârșită în felul ei. Dumnezeu nu se bucură de moartea sufletească a nici unei persoane și scăparea ei de moarte e prilej de bucurie și pentru El și pentru toți oamenii, chiar și pentru îngeri. Împărăția cerurilor este bucuria comuniunii și a iubirii a cât mai multora (Sfântul Dumitru Stăniloae, op. cit., p. 128). Dacă ospățul este chip al Împărăției cerurilor, fiecare dintre cei invitați poate să își aducă partea sa de contribuție, dacă vrea. E o chemare pe care, verset cu verset, o găsim în toate generațiile care alcătuiesc Strămoșii neamului din care se naște după trup omenesc Iisus Hristos.\nRefuzul nerecunoscător pe care l-au adresat evreii la chemarea lui Hristos înseamnă răzvrătire și dispreț împotriva lui Dumnezeu. Răzvrătirea aceasta a pricinuit întreruperea relațiilor cu El. „Nici unul din bărbații aceia care au fost chemați nu va gusta din cina mea” (Luca 14, 24). Acesta este și avertismentul poziționării liturgice a pasajului evanghelic în duminica prăznuirii Strămoșilor după trup ai Mântuitorului, înaintea sărbătorii Nașterii Domnului. Refuzul de a fi la această Cină înseamnă refuzul de a fi neam cu Stăpânul. Șirul de viață anterior propriei noastre vieți ne apropie de Cina Împărăției, dar nu ne pune la Cină. E nevoie de propriul nostru răspuns la chemare, de smerirea noastră în a renunța la ale noastre pentru această chemare.\nChemarea unor noi oaspeți§ Deja profetul Isaia avertiza că „Domnul va pregăti în muntele acesta pentru toate popoarele un ospăț de cărnuri grase, un ospăț cu vinuri bune, cărnuri grase cu măduvă, vinuri bune, limpezite. Și în muntele acesta El va da la o parte vălul care învăluie toate popoarele și perdeaua care acoperă toate neamurile” (Isaia 25, 6-7). Mâniindu-se de refuzul celor invitați, stăpânul casei a zis slujitorului: „Ieși îndată în piețele și ulițele cetății și pe săraci, și pe neputincioși și pe orbi, și pe șchiopi adu-i aici”, spune Hristos în pildă. Și insistă: „Ieși la drumuri și la garduri și silește să intre ca să mi se umple casa” (Luca 14, 23). Sfântul Apostol Pavel interpretează: „Vouă (iudeilor) trebuia să se grăiască întâi cuvântul lui Dumnezeu; dar de vreme ce îl lepădați și v-ați judecat nevrednici pe voi înșivă de viața veșnică, iată, ne întoarcem la neamuri” (Fapte 13, 46).\nSfântul Evanghelist Luca prin excelență dezvăluie un universalism al mântuirii. Invitația se amplifică apoi, căci casa trebuie umplută. Harul divin îi cheamă pe toți la mântuire, nu doar pe unii. Prin această deschidere atotcuprinzătoare, Iisus arată un contrast pedagogic: „Cei care par îndreptățiți să fie prezenți la petrecere vor fi absenți, iar cei care potrivit unei anume convenții sociale și morale par, din păcate, excluși, vor fi de față. Nici o etichetă exterioară nu garantează faptul de a fi ales. Nu fariseul sigur pe sine e recompensat, ci vameșul care își mărturisește păcatele. Nu leviții nepăsători, ci samarineanul cel milostiv. Nu li se garantează participarea la banchetul de pe urmă nici celor care zic toată ziua «Doamne, Doamne»!, nici celor care invocă o ascendență glorioasă. Chemarea e totală, nediscriminatorie, de o generozitate fără breșă” (Andrei Pleșu, Parabolele lui Iisus: adevărul ca poveste, Ed. Humanitas, București, 2012, p. 188). Nu numai cei dezmoșteniți, păcătoșii de rând, sunt invitați la ospăț, ci după mărturia Evanghelistului Luca „și neputincioșii și orbii și șchiopii”, adică cei care, de regulă, în mediul iudaic sunt ținuți la distanță de cele sfinte ca fiind considerați necurați: „Nimeni din neamul tău în viitor și din rudele tale să nu se apropie ca să aducă daruri Dumnezeului său, de va avea vreo meteahnă pe trupul său: nici orb, nici șchiop, nici ciung etc.” (Levitic 21, 17-23).\nPrin invitația adresată tuturor, Hristos șterge practic linia de demarcație dintre cei aleși și păcătoși, dintre „înăuntru” și „afară”. Marginalii au acces la centru, chiar „împinși” spre centru, căci spune evanghelistul: „Silește-i pe toți să intre”. „Se vizează recuperarea celor care nu au nimic de oferit, a celor pierduți (ca în parabolele despre fiul risipitor, oaia rătăcită sau drahma cea pierdută). E vorba de a aduce înăuntrul tocmai pe cei care își duc viața extra muros, în afara cetății și a elitei citadine. „Lumea bună” locuia în interiorul zidurilor, pe când cerșetorii, orbii, ciungii, șchiopii, minoritățile locuiau în afara cetății și li se interzicea să calce perimetrul îngrădit fără o aprobare specială. Expresia „silește să intre” poate indica și extinderea invitației asupra celor care se află la răscruce de drum, încă neangajați existențial, încă nesiguri, necopți, „dilematici”. Cei ale căror fapte nu sunt întotdeauna la înălțimea credinței lor sau cei care fac răul chiar dacă în adâncul lor vor binele (Romani 7, 19) (Ibidem, p. 189). Cert este din pilda celor poftiți la Cină că Stăpânul - Hristos Dumnezeu - nu lasă pe nimeni în afara chemării Sale. Stăpânul nu este și nici nu devine selectiv, ci dimpotrivă, dăruiește harul întregii omeniri. Fiecare se face pe sine ales sau nu. Depinde de răspunsul fiecăruia, de bucuria sau nebucuria de a sta cu El la masă.\nA sta la masă cu Dumnezeu§ Participarea la Sfânta Liturghie și împărtășirea cu Trupul și Sângele Mântuitorului Hristos ne fac părtași la Cina lui Hristos, ne pun la masă cu Dumnezeu. În Scriptura Vechiului Testament, când Dumnezeu a dat Noul Legământ, Moise a luat sângele și a stropit cu el poporul și a zis: Iată sângele Legământului pe care l-a încheiat Domnul cu voi. Apoi Moise și Aaron și șaptezeci dintre bătrânii lui Israel au urcat în munte, au văzut locul unde stătea Dumnezeul lui Israel și l-au văzut pe Dumnezeu, apoi au mâncat și au băut (Ieșire 24, 7-11). Prin acest ritual Dumnezeu face din Israel propria sa familie, îl face părtaș la un ospăț ceresc. Nu este cinste mai mare pentru om decât a sta la masă cu Dumnezeu și a se hrăni cu El!\nParticiparea la masă nu ține de vrednicia omului, spune Sfântul Ioan Gură de Aur. Nu ne dăm noi vrednicia, ci ea este darul lui Dumnezeu. „Chemarea și curățirea sunt un har al lui Dumnezeu; dar a rămâne chemat și curat îmbrăcat atârnă de râvna celor care au fost chemați. Chemarea nu se datorește vredniciei omului, ci harului. Ar trebui, dar, să răsplătim lui Dumnezeu pentru harul ce ni l-a dat și să nu arătăm atâta răutate, după ce ne-a cinstit” (Sfântul Ioan Gură de Aur, Omilii la Matei, Scrieri - Partea a treia, p. 806). El ne dăruiește vrednicia de a ne împărtăși în mod concret la ospățul credinței. „Prin masa aceasta sfântă ne și mântuie, ne și învață că ea este capul bunătăților” (Ibidem, p. 940). Acest prânz pe care ni-l dă Dumnezeu ori de câte ori participăm la Sfânta Liturghie ne face părtași ai Împărăției lui Hristos.\n","date":"8 decembrie 2024","img":"/cuvant-duhovnicesc/intalnirea-cu-hristos-sarbatoare-a-vindecarii-si-biruintei-asupra-raului/featured.jpg","lang":"ro","langName":"Română","largeImg":"/cuvant-duhovnicesc/intalnirea-cu-hristos-sarbatoare-a-vindecarii-si-biruintei-asupra-raului/featured_hu_7fc480699a783f2e.jpg","month":[{"title":"2024-12","url":"/month/2024-12/"}],"permalink":"/cuvant-duhovnicesc/intalnirea-cu-hristos-sarbatoare-a-vindecarii-si-biruintei-asupra-raului/","series":[],"smallImg":"/cuvant-duhovnicesc/intalnirea-cu-hristos-sarbatoare-a-vindecarii-si-biruintei-asupra-raului/featured_hu_66f2ea5a152dba98.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 28-a După Rusalii","url":"/tags/duminica-a-28-a-dup%C4%83-rusalii/"},{"title":"Pilda Celor Poftiți La Cină","url":"/tags/pilda-celor-pofti%C8%9Bi-la-cin%C4%83/"}],"timestamp":1733616000,"title":"Întâlnirea cu Hristos, sărbătoare a vindecării și biruinței asupra răului","year":[{"title":"2024","url":"/year/2024/"}]},{"authors":[{"title":"","url":"/authors/ps-timotei-prahoveanul/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 31-a după Rusalii (Vindecarea orbului din Ierihon)\n„În vremea aceea, pe când Se apropia Iisus de Ierihon, un orb ședea lângă drum, cerșind. Și, auzind el mulțimea care trecea, întreba ce se întâmplă. Și i-au spus că trece Iisus Nazarineanul. Atunci el a strigat, zicând: Iisuse, Fiul lui David, miluiește-mă! Și cei care mergeau înainte îl certau ca să tacă, dar el cu mult mai mult striga: Fiule al lui David, miluiește-mă! Deci, oprindu-Se, Iisus a poruncit să-l aducă la El; și apropiindu-se, l-a întrebat: Ce voiești să-ți fac? Iar el a spus: Doamne, să văd! Și Iisus i-a zis: Vezi! Credința ta te-a mântuit. Și îndată a văzut și mergea după El, slăvind pe Dumnezeu. Iar tot poporul care văzuse a dat laudă lui Dumnezeu.” (Luca 18, 35-43)\nEvanghelia Duminicii a 31-a după Rusalii relatează momentul în care Hristos, însoțit de ucenici și urmat de mulțime de popor, călătorea pe ultimul drum al lucrării Sale mântuitoare, venind din Galileea către Ierusalim.\nCalea mai scurtă trecea prin Samaria și presupunea un traseu amenințat de ostilitatea locuitorilor provinciei, la care se adăugau pericolele aflate la tot pasul pe vechiul drum al Văii Iordanului. Însă tocmai pe acolo a ales Domnul să-Și desfășoare ultimul parcurs pământesc spre Cetatea Păcii, în care avea să întâlnească o potrivnicie mai mare decât în ținuturile Samariei.\nEvanghelia ne spune că, pe când Se apropia de intrarea în Ierihon, Mântuitorul a fost surprins de glasul stăruitor al unui orb, pe care nu-l cunoștea și de a cărui prezență nu fusese anunțat. Acesta stătea lângă drum și cerșea. Auzind mișcarea produsă și zgomotul mulțimii a întrebat ce se întâmplă, cine este cel care intră în cetate, întrucât liniștea ținutului fusese perturbată de forfota iscată deodată. I s-a spus că trece Iisus din Nazaret, fapt ce l-a făcut pe orb să tresalte, plin de încântare și speranță. Din relatarea evanghelistului înțelegem că orbul știa despre lucrarea Mântuitorului, mai ales dacă luăm aminte la formula de adresare uzitată de el, recunoscându-L drept Mesia, Cel prezis de profeți, cu descendență din regele David, Cel care avea să aducă mântuirea lui Israel.\nCând cineva era numit „fiu al lui David”, adică urmaș al acestuia, prin această titulatură i se conferea cea mai înaltă cinstire. Orbul nu I s-a adresat cu „Iisuse din Nazaret”, ci cu „Iisuse, fiul lui David, fie-Ți milă de mine!”. În același timp, evanghelistul relatează că omul striga atât de tare, încât cei care mergeau înaintea convoiului l-au certat, spunându-i să tacă. Cu toate acestea, el a strigat, până când Mântuitorul S-a oprit și a cerut ca orbul să fie adus la El, după care l-a întrebat: „Ce voiești să îți fac?”. „Doamne, să văd!”. În urma solicitării, Mântuitorul îi răspunde: „Vezi! Credința ta te-a mântuit!” (Luca 18, 39-42).\nPentru început, se cuvin așezate câteva cuvinte despre cel mai vechi loc din lume, cetatea Ierihonului.\nOrașul istoric Ierihon§ Când iudeii au venit din pustiu, după peregrinarea prin Sinai, Iosua, urmașul lui Moise, a cucerit cetatea Ierihonului. Izbânda poporului ales asupra cetății s-a datorat demersului lui Iosua de a trimite doi oameni la o femeie care nu se bucura de cinstire în comunitate, dar care i-a ajutat în cucerirea cetății. Nicăieri în lume nu cunoaștem o istorie asemenea celei despre Ierihon, orașul palmierilor sau al miresmelor, emblematic nu doar prin denumirile și istoriile sale felurite, ci mai ales prin dăinuirea neîntreruptă timp de 12.000 de ani.\nSituat într-un loc pustiu, pe o vale care adună mult nisip adus de furtunile din deșert, atât în anotimpul cald, cât și în cel rece, Ierihonul rămâne o preafrumoasă grădină, care avea întotdeauna apă, în comparație cu locurile din jurul său, datorită izvoarelor aflate în apropiere. Ne amintim din scrierile Vechiului Legământ că, inițial, acestea revărsau apă amară, iar ucenicul Sfântului Ilie, prorocul Elisei, a transformat izvoarele în apă dulce (4 Regi 2, 18-22). Începând de atunci, oamenii au avut apă pentru ei și pentru nevoile traiului zilnic: pentru grădini, vite și pentru oaspeții care treceau pe acolo, o parte din apă fiind rezervată cultivării palmierilor și florilor. De aceea, atât în vremea Mântuitorului, cât și în zilele noastre, orașul răspândea un parfum inefabil, mai ales la vremea înserării.\nÎn timpul viețuirii pe pământ, Hristos a poposit în acel loc, mai ales la începutul activității Sale de vestire a Împărăției cerurilor, când a postit 40 de zile și 40 de nopți în pustiul Carantaniei, aflat nu prea departe.\nSfânta Scriptură menționează că, înainte ca Mântuitorul să treacă prin Ierihon și să-Și facă simțită prezența, Ioan și ucenicii săi s-au aflat în preajmă, când au trecut râul Iordanului, aflat în apropiere.\nMai aproape de timpul Mântuitorului, cetatea a cunoscut o înflorire aparte. Regele idumeu Irod a construit la Ierihon una dintre cele mai somptuoase reședințe ale sale. Avea multe astfel de edificii, vreo zece la număr, toate etalând gusturi arhitectonice impunătoare, dublate de o bogăție nemaiîntâlnită în vremea aceea.\nCetatea Ierihonului îl găzduia aproape șase luni pe an, pe timpul iernii, întrucât temperaturile din acest loc sunt cu cel puțin 10 grade mai mari decât la Ierusalim. Îndeosebi vara, când cobori de la Ierusalim la Ierihon, ai impresia că intri într-un cuptor, cu temperaturi care ating 50 de grade. Însă iarna, când la Ierusalim sunt 4-5 grade, la Ierihon sunt aproape 20. Acesta era un motiv important, pentru care regele Irod a construit acolo un palat ale cărui ruine se pot vedea și în prezent.\nLa poalele vestitului munte Carantania se păstrează cea mai curată apă din punct de vedere microbiologic, îndulcită odinioară prin minune de către Elisei, ucenicul Sfântului Ilie.\nÎncepând cu anii 1930, vreo zece călugărițe românce, venite din diferite mănăstiri, au primit de la autoritatea britanică, deținătoarea de atunci a controlului asupra regiunii, proprietăți de pământ de până la 1.000 mp fiecare. Acolo au înălțat mici paraclise și case, în care au trăit vreme îndelungată, unele dintre ele ajutându-l și pe Sfântul Ioan Iacob, slujitor vreme de cinci ani aproape de Ierihon, la schitul de la Iordan, începând cu anul 1947. Altele au cântat la bisericile și mănăstirile din zonă, ajutând după posibilități, îndeosebi fiind gazde primitoare de străini, într-o perioadă când românii călătoreau cu greu în Țara Sfântă.\nÎncepând cu anul 1980, familia Samoilă, cu origini în fostul județ Tutova, avea să dăruiască Bisericii Ortodoxe Române, respectiv Reprezentanței Patriarhiei Române din Ierusalim, 1.000 mp. Pe acest loc s-a început, în anul 1999, construirea unei biserici și a unui cămin pentru pelerini.\nIerihonul a rămas, din acest punct de vedere, un oraș important pentru români, nu doar prin nenumărații pași purtați de aceștia în pelerinaje, ci mai ales prin rugăciunile stăruitoare și pline de nădejde înălțate aici. Este și cazul monahiilor amintite mai sus, dintre care unele au viețuit acolo aproape 50 de ani.\nOmul care cere să recapete vederea§ Revenind la istoria textului evanghelic, nu știm dacă orbul din Ierihon avea această deficiență din naștere sau dacă văzuse cândva, dar, etimologic, verbul folosit în rugămintea lui către Hristos, ἀναβλέψω, trimite către recăpătarea vederii.\nAcest pasaj scripturistic ne descoperă înțelesuri adânci despre noi și despre felul în care obișnuim să ne raportăm la lumea din jur. Gestul Mântuitorului Hristos de a Se opri la marginea cetății pentru a reda vederea cuiva este plin de semnificații. S-a oprit lângă drum, acolo unde se află cei de la periferia societății, spre care noi nu privim sau ne îndreptăm atenția mult prea rar. Pentru aceștia a venit Mântuitorul Hristos: pentru cei aflați la garduri și pe ulițe, invitându-i pe toți să intre la ospățul Stăpânului, cum se amintește în parabola nunții fiului de împărat (Matei 22, 1-14). Cei marginalizați sunt aduși să ocupe locurile pe care alții le-au refuzat cu dispreț, arătând lipsă de respect față de chemarea lui Hristos de a participa la Cina Lui, de a veni la Liturghie, de a intra întru bucuria Stăpânului…\nDacă Iisus a fost receptiv la chemarea orbului, care nu prezenta nici o importanță pentru ceilalți semeni, înseamnă că și noi trebuie să arătăm atenție față de oamenii aflați în suferință. Nu vom putea privi către toți orbii, nu vom putea cerceta toți bolnavii, dar fiecare dintre noi s-ar putea îngriji de un om aflat în suferință, uitat, singur, spre care ceilalți nu mai privesc. Datoria noastră este de a ne apropia de cei neputincioși, care suferă și pe care îi întâlnim des în drumurile vieții. Sunt multe cazuri în jurul nostru, pe străzile și în clădirile aglomerate, însă noi nu privim la cei care au nevoie de ajutor. Mântuitorul ne îndeamnă să căutăm spre cei care nu au admiratori, întrucât cei foarte apreciați în lumea aceasta nu solicită ajutorul altora…\nOrbul Îl vede pe Mântuitorul, deși văzătorii din jur nu-L recunoșteau§ În același timp, învățăm din Evanghelia acestei duminici că există multe feluri de orbiri. Orbul de la marginea cetății Ierihonului nu vedea cu ochii trupești, dar L-a cunoscut pe Dumnezeu, aidoma femeii păcătoase, descrisă de Casiana imnografa, care, apropiindu-se de Mântuitorul, a simțit dumnezeirea Lui sau lucrarea pe care Acesta o săvârșea în preajmă. L-a mărturisit ca fiind descendent din David, știind că iudeii așteptau ca urmașul lui David să elibereze din tiranie poporul ales. Orbul L-a văzut pe Mântuitorul, deși ceilalți dimprejur, limpede văzători cu trupul, nu-L recunoșteau. Aceștia îl obligau să tacă, dar el mai tare striga: „Iisuse, fiul lui David, miluiește-mă, ajută-mă, fie-Ți milă de mine!”.\nDemult, în Grădina Paradisului, Adam și Eva L-au văzut pe Dumnezeu. Însă, după ce au căzut în păcat, vederea și întâlnirea nu au mai fost posibile. Au fost alungați din Eden, iar un înger cu sabie de foc a rămas să păzească intrarea către Grădina Raiului, pe care protopărinții noștri nu au știut să o prețuiască. De atunci, oamenii s-au obișnuit cu nevederea sau cu vederea insuficientă. Am ajuns să vedem doar lucrurile care există pentru folosul și plăcerea noastră imediată. Nu mai apreciem creația în sine, încărcată de potențialitățile pe care Dumnezeu le-a sădit în ea. Prin aceasta, omul a pierdut o vedere mult mai profundă decât a ochilor: vederea inimii și simțirea minții, pe care le păstrează doar oamenii cu adevărat apropiați de Dumnezeu.\nAscuțimea simțurilor duhovnicești o regăsim la pătimirea întâiului martir al Bisericii, Ștefan, care a fost ucis cu pietre, după ce a mărturisit adevărul despre Mesia și despre felul în care neamul iudeilor s-a comportat cu prorocii în istorie. Înainte de a-și da duhul, el a mărturisit: „Iată, văd cerurile deschise și pe Fiul Omului stând de-a dreapta lui Dumnezeu!” (Faptele Apostolilor 7, 56). Ceilalți însă nu vedeau această imagine, pentru că erau orbiți sufletește. Aveau o cumplită infirmitate, așa că, în orbirea lor sufletească, au luat pietre pentru a-l omorî pe Sfântul Ștefan.\nCartea Faptele Apostolilor spune că alături de ucigași era și un tânăr numit Saul, prigonitor al Bisericii, format la înalta școală a Legii Vechi, unde l-a avut profesor pe învățatul Gamaliel. Acesta împărtășea, ca și mulți dintre contemporanii Sfântului Arhidiacon Ștefan, un alt fel de viziune despre Mesia și despre felul în care va elibera poporul Israel, care nu concorda cu Evanghelia.\nVedea strâmb realitatea și, din această pricină, dădea un alt înțeles profețiilor și semnelor pe care Dumnezeu le făcuse cunoscute în Israel. Împuternicit de scrisori primite de la autoritățile din Ierusalim, Saul a mers la Damasc să-i prindă pe creștini și să-i aducă legați pentru a fi judecați și osândiți la moarte. Pe când mergea la Damasc, acest orb sufletește s-a întâlnit, ziua în amiaza mare, cu Lumina lumii, Mântuitorul, Care l-a întrebat: „Saule, Saule, de ce Mă prigonești?” (Faptele Apostolilor 9, 4).\nCu ochii lui de țărână nu a putut vedea slava Dumnezeirii, cum nici ucenicii, altădată, pe Muntele Tabor, nu au putut să vadă lumina sau strălucirea Dumnezeirii Mântuitorului.\nAtunci a căzut cu fața în pulberea drumului și nu a mai văzut pentru trei zile, însă vocea pe care o auzea l-a îmbărbătat, spunându-i: „Ridică-te, intră în cetate și ți se va spune ce trebuie să faci” (Faptele Apostolilor 9, 6). Întâlnindu-se cu Anania, de pe ochii lui s-a desprins, asemenea solzilor, întunericul și a văzut din nou. Prigonitorul de până atunci a devenit un om nou, un vas ales și zelos misionar al Bisericii, cel mai mare Apostol, care n-a avut odihnă până la sfârșitul zilelor și s-a bucurat să poarte, aidoma unui trofeu, lanțurile pentru propovăduirea Evangheliei.\nȘi noi avem aceeași orbire sufletească§ Aproape întotdeauna și noi avem aceeași orbire sufletească. Nu vedem lucrarea lui Dumnezeu în creația Lui, nu simțim prezența Lui în noi și în ceilalți, suntem îndeosebi interesați de orbirea celor de lângă noi și mai puțin sau deloc de propria noastră stare.\nÎn acest sens, unul dintre Părinții din veacul al IV-lea, Fericitul Ieronim, spunea că nu trebuie să privim la răul pe care ni-l fac ceilalți, ci la binele pe care suntem datori să-l împlinim noi, pentru că în ziua cea mare a Judecății nu vom răspunde decât pentru faptele noastre și nu pentru ale altora.\nPrigonitorul Saul, devenit Pavel, Apostolul neamurilor, a fost chemat, asemenea orbului din Evanghelia duminicii de astăzi, tot de la marginea unei localități. Domnul nu i S-a arătat în slăvita cetate a Ierusalimului, unde studiase multă vreme, nici în mijlocul cetății Damascului, unde îi căuta pe creștini, ci dincolo de poartă, în locul unde Stăpânul a trimis să fie chemați cei care trebuiau să umple casa Lui. Doar aceștia au răspuns invitației și au adus bucurie Domnului, cum a făcut și Pavel, Apostolul neamurilor…\nFelurite priviri și orbiri! Una trupească, de care ne temem, dar alta, mult mai gravă, sufletească, care ne urmărește pe fiecare. Orbirea sufletească ne desparte de Dumnezeu, dar trebuie să recunoaștem că adeseori iubim mai mult întunericul decât lumina. Poate pentru că în întuneric dorim să ne ascundem de noi înșine și nu dorim să ne (re)cunoaștem cu adevărat. Ne învelim cu întunericul, întrucât, în starea căzută în care suntem, ne e mai convenabil să nu ne vedem chipul desfigurat, iar atunci când încercăm să-l desprindem de pe noi și din noi, ne provoacă o cruntă durere. Întunericul doare! Mântuitorul, vorbindu-le ucenicilor, le-a spus că omul luminos le vede pe toate în lumină, pe când cel care iubește întunericul rămâne captivat de mrejele lui.\nMântuitorul este „Lumina lumii”, „Calea, Adevărul și Viața” și ne cheamă să-I urmăm, întrucât cei care-I urmează Lui nu vor umbla întru întuneric, ci vor avea lumina vieții.\nOrbirea o purtăm ca pe o cruce grea toată viața§ Orbirea, pe care n-o recunoaștem, o purtăm ca pe o cruce grea toată viața, însă ne înșelăm crezând că o putem duce fără să fim vătămați. Ne considerăm în stare bună, ne bucurăm pentru un număr de ani de sănătate, dorind să o prelungim chiar și atunci când este șubredă, dar, de multe ori, ne încheiem viața fără să recunoaștem că în cea mai mare parte a ei am dus o boală grea, și anume orbirea sufletească, împiedicându-ne să îl vedem pe cel de lângă noi.\nDe multe ori, nici nu dorim să-l vedem, chiar dacă este frate, coleg, apropiat, rudenie și cunoscut de vreme îndelungată. De multe ori, nu dorim să ne întâlnim binefăcătorii, nici chiar părinții!\nVederea este o lucrare duhovnicească, alcătuită din contemplarea dinlăuntru și din privirea către omul de alături, așa cum spunea și Sfântul Efrem Sirul. Adeseori, stăm la masă și nu mâncăm cele ce ni se pun înainte, sub chipul nevoinței, dar avem gândul hrănit de privirea cea rea și ajungem să mâncăm carnea fraților noștri, privind către ei cu invidie. Când privim către noi, ne considerăm perfecți, iar pe ceilalți îi vedem întotdeauna lipsiți de virtuți.\nSă ne dorim să avem o vedere curată§ Însă cum arată o vedere curată? Este asemenea privitului printr-o fereastră frumoasă. Oamenii au la casele lor ferestre mari, deschise către grădină, prin care privesc, bucurându-se de priveliști încântătoare, dar au și ferestre mici. Din nefericire, de prea multe ori alegem să vedem viața doar printre ferestrele mici, acoperite cu perdele și draperii. Ce bine ar fi să-i privim pe semeni, viața și toate ale ei printr-o fereastră larg deschisă către soare și către locurile frumoase, pe care le numim pitorești! Câtă lumină ni s-ar dărui!\nEvanghelia acestei duminici ne-a reamintit că, în ultimul Său drum către Sfintele Pătimiri, Mântuitorul a dorit să slujească tuturor orbilor din această lume și să ofere lumină celor care năzuiesc să o primească.\nEste ceea ce exprimă și unul dintre frumoasele imnuri pe care le cântăm cu puțin timp înainte de Sfintele Paști: „Poporul Meu, ce am făcut Eu vouă? Pe orbii voștri i-am luminat, pe leproși i-am curățit, pe săraci și pe ceilalți i-am miluit. Ce rău v-am făcut Eu vouă?”.\nDeși a redat lumină orbilor, a curățit leproșii, a făcut bine și a vindecat pe mulți, Mântuitorul nu a primit recunoștința și lumina celor din preajmă, ci întunericul. Iar dacă noi, cumva, iubim mai mult întunericul, în feluritele lui forme, va trebui să privim către Hristos, Care ne așteaptă și ne spune: „Veniți la Mine, toți cei osteniți și împovărați, și Eu vă voi odihni pe voi!” (Matei 11, 28).\nSă mergem discret după Hristos, pe urma pașilor Lui, chiar și atunci când avem impresia că Dumnezeu tace, întrucât toți cei care merg după El nu umblă în întuneric, ci vor avea mereu lumina vieții și se vor odihni în ziua cea neînserată în Împărăția nesfârșitei iubiri din sânul Preasfintei Treimi.\n","date":"1 decembrie 2024","img":"/cuvant-duhovnicesc/lumina-intunericul-si-cararea-catre-bucuria-intalnirii-cu-domnul-vietii-vesnice/featured.jpg","lang":"ro","langName":"Română","largeImg":"/cuvant-duhovnicesc/lumina-intunericul-si-cararea-catre-bucuria-intalnirii-cu-domnul-vietii-vesnice/featured_hu_66d03ac06720b247.jpg","month":[{"title":"2024-12","url":"/month/2024-12/"}],"permalink":"/cuvant-duhovnicesc/lumina-intunericul-si-cararea-catre-bucuria-intalnirii-cu-domnul-vietii-vesnice/","series":[],"smallImg":"/cuvant-duhovnicesc/lumina-intunericul-si-cararea-catre-bucuria-intalnirii-cu-domnul-vietii-vesnice/featured_hu_5a4c0d82f058ad3a.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 31-a După Rusalii","url":"/tags/duminica-a-31-a-dup%C4%83-rusalii/"},{"title":"Vindecarea Orbului Din Ierihon","url":"/tags/vindecarea-orbului-din-ierihon/"}],"timestamp":1733011200,"title":"Lumina, întunericul și cărarea către bucuria întâlnirii cu Domnul vieții veșnice","year":[{"title":"2024","url":"/year/2024/"}]},{"authors":[{"title":"","url":"/authors/ps-paisie-sinaitul--episcop-vicar-patriarhal/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 30-a după Rusalii (Dregătorul bogat - păzirea poruncilor)\n„În vremea aceea un dregător oarecare s-a apropiat de Iisus și L-a întrebat, zicând: Bunule Învățător, ce să fac ca să moștenesc viața de veci? Iar Iisus i-a zis: Pentru ce Mă numești bun? Nimeni nu este bun, decât Unul Dumnezeu. Știi poruncile: „Să nu săvârșești adulter, să nu ucizi, să nu furi, să nu mărturisești strâmb, cinstește pe tatăl tău și pe mama ta”. Iar el a zis: Toate acestea le-am păzit din tinerețile mele. Auzind, Iisus i-a zis: Încă una îți lipsește: Vinde toate câte ai și le împarte săracilor și vei avea comoară în ceruri; apoi vino de urmează Mie. Iar el, auzind acestea, s-a întristat, căci era foarte bogat. Și, văzându-l întristat, Iisus a zis: Cât de greu vor intra cei ce au averi în Împărăția lui Dumnezeu! Că mai lesne este a trece camila prin urechile acului decât să intre bogatul în Împărăția lui Dumnezeu. Zis-au cei ce ascultau: Și cine poate să se mântuiască? Iar El a zis: Cele ce sunt cu neputință la oameni, sunt cu putință la Dumnezeu.” (Luca 18, 18-27)\nÎn luna noiembrie, lună premergătoare Nașterii Domnului, evangheliile ne pun în față câteva modele privind atitudinea față de bunurile materiale, față de bogății și de averi. Cu siguranță nu întâmplător, întrucât Cuvântul care se întrupează, Pruncul Iisus, revelează o totală detașare de bunurile lumii atât de înșelătoare și trecătoare.\nEvanghelia din această duminică, a 30-a după Rusalii, de la Sfântul Evanghelist Luca, este aceeași, cu foarte mici deosebiri, cu Evanghelia din Duminica a 12-a după Rusalii, care se citește de la Sfântul Evanghelist Matei. Pentru o mai bună înțelegere a învățăturilor desprinse din întâlnirea lui Iisus cu dregătorul, sau tânărul bogat, ne vom referi la ambele texte evanghelice.\nEvanghelia de astăzi ne prezintă un tânăr dregător bogat în dialog cu Hristos, un dialog care ne dovedește mereu că nici tinerețea, nici bogăția, nici funcțiile înalte nu pot fi obstacole în a transforma convorbirea noastră cu Dumnezeu în șansa de a ni se deschide porțile Împărăției cerurilor, atunci când căutăm drumul spre viața și fericirea veșnică.\nUn om evlavios, la umbra Legii Domnului§ Dregătorul bogat era un iudeu evlavios, care a crescut, dacă putem spune astfel, la umbra Legii Domnului. Dacă îi pune această întrebare lui Iisus: „Ce să fac ca să moștenesc viața de veci?” (Luca 18, 18), ne putem imagina că nu o face din necunoașterea răspunsului înscris în Lege, însă simțea nevoia să se apropie de Hristos, Care își începuse propovăduirea vestind Evanghelia Împărăției cerurilor și a vieții veșnice.\nIar Domnul Iisus, cu o delicată atenție pedagogică, răspunde, am putea spune, ducându-l pe tânăr de mână, pas cu pas, spre întregul adevăr.\n„Pentru ce Mă numești bun?”, răspunde Hristos, „Nimeni nu este bun decât Unul Dumnezeu (Luca 18, 19); iar de vrei să intri în viață, păzește poruncile!” (Matei 19, 17). Astfel, înainte de a răspunde la întrebare, Iisus vrea ca tânărul să-și clarifice pentru sine motivul solicitării. „Bunul Învățător” îi arată interlocutorului său - și nouă, tuturor - că răspunsul la întrebarea „Ce să fac ca să moștenesc viața de veci?” nu poate fi găsit decât la „Singurul Cel Bun” - „Nimeni nu este bun decât numai Dumnezeu” (cf. Matei 18, 19; Marcu 10, 18; Luca 18, 19). Numai Dumnezeu poate răspunde la întrebarea despre ce este bine pentru om, pentru că El este Binele absolut.\nDar Dumnezeu a răspuns deja la această întrebare: a făcut-o atunci când l-a creat pe om și l-a rânduit cu înțelepciune și cunoaștere spre ceea ce este bine și ceea ce este rău, sădindu-i „legea naturală” (cf. Romani 2, 14-15). A făcut aceasta apoi în decursul istoriei, prin proroci și în mod deosebit prin cele „Zece Porunci”, scrise pe Tablele Legii, care prefigurau Legea cea Nouă, ce va fi întipărită, pentru totdeauna, în inima omului (cf. Ieremia 31, 33-34).\nȘi Iisus îi răspunde tânărului: „Dacă vrei să intri în viață, păzește poruncile” (Matei 19, 17). În acest fel este exprimată legătura strânsă între viața veșnică și ascultarea față de poruncile lui Dumnezeu.\nRăspunsul lui Iisus nu-i este suficient tânărului, care insistă despre poruncile de respectat: L-a întrebat: „Care?” (Matei 19, 18), iar Iisus, după ce a orientat privirea tânărului spre Dumnezeu, îi amintește poruncile Decalogului, care se referă la aproapele: „Să nu ucizi! Să nu săvârșești adulter! Să nu furi! Să nu mărturisești strâmb; Cinstește pe tatăl tău și pe mama ta și să iubești pe aproapele tău ca pe tine însuți” (Matei 19, 18-19).\nRezumat al poruncii iubirii aproapelui§ Poruncile pe care Domnul Iisus i le amintește tânărului sunt porunci al căror rezumat și fundament îl constituie porunca iubirii față de aproapele: „Să-l iubești pe aproapele tău ca pe tine însuți” (Matei 19, 19; cf. Marcu 12, 31). În această poruncă este exprimată demnitatea persoanei umane, „singura făptură de pe pământ pe care Dumnezeu a voit-o pentru ea însăși”.\nPoruncile amintite de Iisus tânărului au scopul de a apăra binele persoanei umane, creată după chipul lui Dumnezeu. „Să nu ucizi, să nu săvârșești adulter, să nu furi, să nu mărturisești strâmb”, sunt norme morale formulate în termeni negativi, de interdicție. Poruncile negative exprimă cu putere necesitatea imprescriptibilă de a apăra viața umană, curăția căsătoriei, proprietatea, sinceritatea și buna reputație.\nPoruncile reprezintă, așadar, condiția de bază a iubirii aproapelui. Prima etapă necesară pe drumul spre libertate, spun Sfinții Părinți, este a nu săvârși păcate grave ca omuciderea, adulterul, desfrânarea, furtul, înșelăciunea, sacrilegiul și altele de acest fel. În Predica de pe Munte, Hristos rezumase toate poruncile în doar două porunci: iubirea față de Dumnezeu și iubirea față de aproapele, „în care sunt cuprinse toată Legea și Profeții” (Matei 22, 40).\nAșadar, Hristos, Care n-a venit să strice, ci să împlinească Legea (Matei 5, 17), arată că poruncile nu trebuie înțelese ca o limită minimală ce nu trebuie depășită, ci mai curând ca o cale deschisă spre desăvârșire, al cărei centru este iubirea față de Dumnezeu și față de oameni (cf. Coloseni 3, 14).\nAstfel, porunca „Să nu ucizi” devine chemarea la o iubire gata să susțină și să promoveze viața aproapelui. Porunca ce interzice adulterul devine un îndemn la o privire curată, capabilă să respecte sensul divin al căsătoriei. De aceea, Iisus ne învață: „Ați auzit că s-a spus celor de demult: Să nu ucizi! […] Eu însă vă spun vouă: Că oricine se mânie pe fratele său vrednic va fi de osândă. […] Ați auzit că s-a spus: Să nu săvârșești adulter. Eu însă vă spun vouă: Că oricine se uită la femeie, poftind-o, a și săvârșit adulter în inima lui” (Matei 5, 21-22; 27-28).\nDregătorul știe că este încă departe de țel, de ideal§ Răspunsul referitor la porunci nu-l satisface pe tânăr, care Îl întreabă pe Iisus: „Toate acestea le-am păzit din tinerețile mele” (Luca 18, 21) sau „Toate acestea le-am păzit din copilăria mea. Ce-mi mai lipsește?” (Matei 19, 20). Nu este ușor a spune cu conștiința împăcată: „toate acestea le-am păzit” dacă înțelegi cât de cât sensul efectiv al exigențelor cuprinse în Legea lui Dumnezeu. Totuși, chiar dacă poate da un asemenea răspuns, chiar dacă a urmat și a respectat legea cu seriozitate, încă din copilărie, dregătorul, sau tânărul bogat, știe că este încă departe de țel, de ideal. În fața persoanei lui Iisus, simte că încă îi lipsește ceva. Acestei conștiințe a insuficienței i se adresează Domnul Hristos în răspunsul final. Sesizând nostalgia unei plinătăți care depășește respectarea legalistă a poruncilor, Învățătorul cel Bun îl invită pe tânăr să intre pe calea desăvârșirii: „Încă una îți lipsește! (Luca 18, 22). Dacă vrei să fii desăvârșit, du-te, vinde averea ta, dă-o săracilor, și vei avea comoară în cer, după aceea, vino și urmează-Mi” (Matei 19, 21).\nTânărul, care a păzit toate poruncile, se arată totuși incapabil de a face numai prin puterile sale pasul următor. Pentru a-l face, este nevoie de o libertate umană matură, simbolizată de cuvintele lui Iisus: „Dacă vrei”. Dar are nevoie și de ajutorul dumnezeiesc al harului, pe care-l va primi dacă răspunde chemării: „Vino de urmează Mie!”.\nCalea desăvârșirii cere o maturitate în dăruirea de sine, la care este chemată libertatea omului. Hristos îi arată tânărului că poruncile sunt condiția primară pentru a avea viața veșnică, în vreme ce renunțarea la tot ceea ce posedă și urmarea Domnului au caracterul unei propuneri care respectă libertatea: „Dacă vrei!”, sau în altă parte: „De voiește cineva să vină după Mine, să se lepede de sine, să-și ia crucea și să-Mi urmeze Mie” (Marcu 8, 34), arătând relația fundamentală dintre libertate și Legea divină. Libertatea omului și Legea lui Dumnezeu nu se opun, ci, dimpotrivă, se cheamă reciproc.\nSfinții Părinți spun că în măsura în care Îl slujim pe Dumnezeu suntem liberi, iar în măsura în care slujim legea păcatului suntem încă robi.\nCel însuflețit de iubire nu se simte limitat de poruncile lui Dumnezeu§ Cel care trăiește „după trup” resimte Legea lui Dumnezeu ca pe o povară, ca pe o restrângere a propriei libertăți. Dar cel care este însuflețit de iubire, care „umblă în Duhul” (Galateni 5, 16) simte nevoia de a nu se limita la cerințele minime ale Legii, ci de a le trăi în „plinătatea” lor.\nChemarea la iubirea desăvârșită nu este rezervată doar unui grup de persoane. Recomandarea lui Iisus: „Vinde toate câte ai și le împarte săracilor”, împreună cu făgăduința „și vei avea comoară în ceruri”, se adresează tuturor, fiindcă este vorba de o maximalizare a poruncii iubirii față de aproapele, după cum îndemnul „Vino de urmează Mie” (Luca 18, 22) este noua formă concretă a poruncii iubirii față de Dumnezeu.\nCalea desăvârșirii constă în urmarea lui Hristos, după renunțarea la tot ceea ce ne poate reține de la această chemare.\nChemarea este adresată înainte de toate celor cărora Hristos le încredințează o misiune deosebită, începând cu cei 12 Apostoli. De aceea s-a spus despre tânărul bogat din Evanghelia de azi că Hristos Domnul l-a chemat de fapt la apostolat, l-a chemat să fie în rând cu apostolii. Însă la fel de clar ne apare și faptul că a fi ucenic al lui Hristos este condiția oricărui credincios (cf. Fapte 6, 1-7). De aceea, urmarea lui Hristos este fundamentul primordial al învățăturii creștine: așa cum poporul ales Îl urma pe Dumnezeu, Care îl călăuzea prin pustie spre pământul făgăduinței (cf. Ieșire 13, 21), la fel noi, care ne numim creștini și ucenici ai lui Hristos, trebuie să-L urmăm pe El, mai ales că Însuși Dumnezeu Tatăl ne atrage la El, după cuvântul lui Hristos (cf. Ioan 6, 44).\nSă iubim aproapele, după pilda lui Hristos§ Mântuitorul însuși cere să fie urmat și imitat: „Aceasta este porunca Mea: să vă iubiți unii pe alții așa cum v-am iubit Eu” (Ioan 15, 12). Acest „așa cum” înseamnă imitarea lui Hristos, a iubirii Sale, al cărei semn este slujirea celuilalt, precum Iisus a spălat picioarele apostolilor: „Dacă Eu, Domnul și Învățătorul, v-am spălat vouă picioarele, și voi sunteți datori să vă spălați picioarele unii altora. Că v-am dat vouă pildă, ca, precum v-am făcut Eu vouă, să faceți și voi” (Ioan 13, 14-15).\nDialogul dintre Iisus și tânărul bogat se continuă în toate timpurile istoriei, chiar și astăzi. Întrebarea „Bunule Învățător, ce trebuie să fac ca să am viața veșnică?” se naște în inima fiecărui om, chiar dacă o mărturisește sau nu, și întotdeauna Hristos-Domnul, doar El, este Cel Care ne poate oferi răspunsul adevărat.\nHristos, Bunul Învățător, Care ne învață poruncile lui Dumnezeu, Care ne cheamă să-L urmăm pentru a avea viața veșnică, El este întotdeauna prezent și lucrează în mijlocul nostru, după făgăduința Sa: „Iată, Eu sunt cu voi în toate zilele, până la sfârșitul veacului” (Matei 28, 20). Iar prezența lui Hristos față de oamenii tuturor timpurilor se lucrează în trupul Său, care este Biserica, „pe care a câștigat-o cu însuși sângele Său” (Fapte 20, 28).\nHristos a încredințat apostolilor și urmașilor lor această chemare care se împlinește în Biserica Sa prin lucrarea Sfântului Duh: „Cine vă ascultă pe voi, pe Mine mă ascultă!” (Luca 10, 16).\nChemarea lui Dumnezeu se află sădită în sufletul fiecăruia§ Întrebarea tânărului din Evanghelie: „Ce trebuie să fac?”, este una pe care ne-o punem zilnic și chiar de mai multe ori, atunci când trebuie să rezolvăm ceva în relațiile cu alții, în familie, în viața spirituală, socială. Ne întrebăm adesea ce trebuie să facem ca să reușim în viață. Unde, cu ce mijloace, cum și când trebuie să acționăm? În istorie au existat mereu sfetnici, povățuitori, îndrumători, călăuze, învățători. Astăzi, mai mult ca oricând, s-au înmulțit „serviciile de consiliere și consultanță” oferite de specialiști în diverse domenii. Societatea a inventat servicii de consultanță în afaceri, în politică, în tehnică, în finanțe, în resurse umane. Se vorbește de consiliere familială și educațională, consiliere psihologică sau spirituală. Se dau sfaturi pentru trup, pentru minte și, desigur, pentru suflet.\nSe pune întrebarea: Ce se întâmplă dacă omul care dă sfaturi are în vedere doar perspectiva bunurilor vremelnice? Sau are nevoie el însuși de consiliere, nu doar intelectuală, rațională, ci și morală, spirituală? Se poate întâmpla ca un orb să pretindă să conducă alt orb și atunci să cadă amândoi în groapă (cf. Luca 3, 9).\n„Ce trebuie să fac ca să moștenesc viața veșnică?” Întrebarea este fundamentală și ne privește pe toți. Însă, de data aceasta, „consilierii” lumești nu sunt competenți, pentru că ei înșiși sunt în căutare de răspuns. Serviciile de consiliere și orientare pentru viața veșnică sunt de alt ordin. Numai Dumnezeu, Creatorul vieții, poate oferi acest „serviciu” indispensabil.\nA făcut-o din iubire față de oameni de-a lungul istoriei prin Duhul Sfânt, Care a grăit prin proroci, prin Legea dată lui Moise, apoi, revelându-Se în istoria lumii, Dumnezeu S-a întrupat și S-a făcut om asemenea nouă.\nMesajul Său nu este ascuns și inaccesibil, ci este viu în Evanghelia Sa, în Biserica Sa și în inima celui care îl primește. Chemarea lui Dumnezeu se află sădită în sufletul fiecăruia. Este vorba de glasul conștiinței noastre, care ne cheamă mereu la Dumnezeu, deoarece nimic din lumea aceasta nu ne poate satisface, nu ne poate împlini cu adevărat, decât numai Dumnezeu, cum spune Fericitul Augustin: „Ne-ai făcut pentru Tine, Doamne, și neliniștit este sufletul nostru până ce se va odihni în Tine!”.\nSă ne rugăm Bunului Dumnezeu să ne ajute ca prin harul Său să căutăm cu adevărat mântuirea sau viața veșnică, înțelegând că pentru a o dobândi va trebui să devenim tot mai milostivi, urmându-L sau imitându-L pe Hristos.\n","date":"24 noiembrie 2024","img":"/cuvant-duhovnicesc/exigentele-imparatiei-lui-dumnezeu-si-intrebarea-esentiala-pentru-om/featured.jpg","lang":"ro","langName":"Română","largeImg":"/cuvant-duhovnicesc/exigentele-imparatiei-lui-dumnezeu-si-intrebarea-esentiala-pentru-om/featured_hu_56651d663989a3cd.jpg","month":[{"title":"2024-11","url":"/month/2024-11/"}],"permalink":"/cuvant-duhovnicesc/exigentele-imparatiei-lui-dumnezeu-si-intrebarea-esentiala-pentru-om/","series":[],"smallImg":"/cuvant-duhovnicesc/exigentele-imparatiei-lui-dumnezeu-si-intrebarea-esentiala-pentru-om/featured_hu_e9ea19bcdb5da8d.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 30-a După Rusalii","url":"/tags/duminica-a-30-a-dup%C4%83-rusalii/"},{"title":"Dregătorul Bogat - Păzirea Poruncilor","url":"/tags/dreg%C4%83torul-bogat---p%C4%83zirea-poruncilor/"}],"timestamp":1732406400,"title":"Exigențele Împărăției lui Dumnezeu și întrebarea esențială pentru om","year":[{"title":"2024","url":"/year/2024/"}]},{"authors":[{"title":"","url":"/authors/patriarhul-daniel/"}],"categories":[],"content":"PASTORALA\nSFÂNTULUI SINOD AL BISERICII ORTODOXE ROMÂNE\nLA PRIMA DUMINICĂ\nA POSTULUI NAȘTERII DOMNULUI DIN ANUL 2024\nPRIVIND ÎNSEMNĂTATEA „ANULUI OMAGIAL\nAL PASTORAȚIEI ȘI ÎNGRIJIRII BOLNAVILOR”\nȘI A „ANULUI COMEMORATIV AL TUTUROR\nSFINȚILOR TĂMĂDUITORI FĂRĂ DE ARGINȚI”,\nÎN PATRIARHIA ROMÂNĂ\nPREACUVIOSULUI CIN MONAHAL,\nPREACUCERNICULUI CLER\nȘI PREAIUBIȚILOR CREDINCIOȘI\nDIN PATRIARHIA ROMÂNĂ,\nHAR, BUCURIE ȘI PACE\nDE LA DUMNEZEU TATĂL, FIUL ȘI SFÂNTUL DUH,\nIAR DE LA NOI PĂRINTEȘTI BINECUVÂNTĂRI!\nHAR, BUCURIE ȘI PACE\nDE LA DUMNEZEU TATĂL, FIUL ȘI SFÂNTUL DUH,\nIAR DE LA NOI PĂRINTEȘTI BINECUVÂNTĂRI!\nPreacuvioși și Preacucernici Părinți,\nIubiți frați și surori în Domnul,\nSfântul Sinod al Bisericii Ortodoxe Române a proclamat anul 2024, în Patriarhia Română, ca An omagial al pastorației și îngrijirii bolnavilor și An comemorativ al tuturor Sfinților tămăduitori fără de arginți.\nGrija pentru cei bolnavi este poruncă evanghelică și condiție a mântuirii, fiind unul dintre criteriile esențiale după care ne va judeca Dumnezeu. Hristos Domnul ne cere să îi vizităm pe cei aflați în boală și în suferință, să îi ajutăm după putere și să îi încurajăm cu inimă bună și cu nădejde în marea milă și putere a lui Dumnezeu.\nPostul Nașterii Domnului, care tocmai a început, aduce nădejdea și bucuria venirii în lume a Mântuitorului Hristos ca Prunc, Dumnezeu și Om, oferindu-ne modelul desăvârșit de curăție și rugăciune al Maicii Domnului, precum și „chipul blândeților” Sfântului Ierarh Nicolae, cel milostiv și aducător de daruri.\nOmul a ieșit din armonie și apropierea cu Dumnezeu§ La începutul creației, „a privit Dumnezeu toate câte a făcut și iată erau bune foarte” (Facerea 1, 31), însă, ulterior, neascultarea lui Adam și a Evei față de porunca divină a adus moartea și boala în lume (Facerea 3, 16-19). Omul, care a fost creat în Rai după chipul lui Dumnezeu și care fusese împodobit cu toată virtutea, primind de la Creatorul său toate darurile spirituale și materiale, a cunoscut, în urma păcatului, durerea separării de Dumnezeu. Astfel, cea dintâi suferință pe care omul a îndurat-o a fost ieșirea din relația de armonie și apropiere cu Dumnezeu și alungarea din Rai, unde trăia în mijlocul unei creații pline de Duhul dumnezeiesc. Sfântul Grigorie de Nyssa evidențiază acest adevăr atunci când afirmă că „cel zidit spre nemurire a fost desfăcut de moarte, iar cel ce petrecea în desfătarea Raiului a fost strămutat în acest loc al bolilor și al durerilor” (Sf. Grigorie de Nyssa, Despre Fericiri, Cuvântul III, în colecția Părinți și Scriitori Bisericești, vol. XXIX, trad. pr. prof. Dumitru Stăniloae, pr. Ioan Buga, Ed. Institutului Biblic și de Misiune al Bisericii Ortodoxe Române, București, 1982, p. 354).\nAșadar, boala, suferința și moartea nu au fost create de Dumnezeu: „Dumnezeu nu a făcut moartea și nu se bucură de pieirea celor vii […], dar prin invidia diavolului moartea a intrat în lume” (Înțelepciunea lui Solomon 1, 13; 2, 24). Atât boala, cât și suferința sunt realități care pun în evidență slăbiciunea și fragilitatea omului separat sau înstrăinat de Creatorul său prin neascultare. Din acest motiv, adeseori, în cărțile Vechiului Testament, atunci când se amintește de boală, de suferință și de moarte, nădejdea oamenilor este îndreptată către Dumnezeu și către ajutorul Lui. Psalmistul David se roagă pentru vindecarea de neputințe: „Miluiește-mă, Doamne, că neputincios sunt; vindecă-mă, Doamne, că s-au tulburat oasele mele” (Psalmul 6, 2), și tot psalmistul confirmă ajutorul primit de la Dumnezeu: „Doamne, Dumnezeul meu, strigat-am către Tine și m-ai vindecat” (Psalmul 29, 2). În Cartea înțelepciunii lui Isus, fiul lui Sirah, se recomandă ca, „în boala ta, să nu fii nebăgător de seamă; ci te roagă Domnului și El te va tămădui” (Înțelepciunea lui Isus Sirah 38, 9), pentru că „El înalță sufletul și luminează ochii, dând vindecare, viață și binecuvântare” (Înțelepciunea lui Isus Sirah 34, 19). Din exemplul dreptului Iov învățăm că „omul își naște singur suferința” (Iov 5, 7), dar și faptul că „pe cel nenorocit Dumnezeu îl scapă prin nenorocirea lui și prin suferință Dumnezeu îi dă învățătură” (Iov 36, 15).\nPrin urmare, Dumnezeu nu este creatorul suferinței. El, însă, aduce vindecare în omul slăbit de păcat, căruia îi oferă harul Său pentru a putea suporta greutățile vieții. De aceea, psalmistul amintește că „aproape este Domnul de cei umiliți la inimă și pe cei smeriți cu duhul îi va mântui” (Psalmul 33, 17).\nCea mai profundă boală este absența comuniunii cu Dumnezeu§ Faptul că Dumnezeu este „Doctorul sufletelor și al trupurilor” reiese, în special, din cuprinsul Sfintelor Evanghelii. Ele ne prezintă activitatea Mântuitorului Iisus Hristos, Care „străbătea toate cetățile și satele, învățând în sinagogile lor, propovăduind Evanghelia Împărăției și vindecând toată boala și toată neputința în popor” (Matei 9, 35). În Noul Testament, bolnavii cer vindecare de la Domnul Iisus Hristos, iar ucenicii Lui vindecă și ei, însă cu puterea dată lor de Dumnezeu. Numărul mare al vindecărilor săvârșite confirmă predica Mântuitorului și proclamă puterea și prezența plină de compasiune a lui Dumnezeu-Omul între oameni. Învățătura lui Hristos și vindecările Sale sunt întotdeauna unite în cea mai profundă formă, alcătuind un singur mesaj de speranță și mântuire. Vindecările pe care Domnul Hristos le înfăptuiește sunt semne ale iubirii Sale milostive nesfârșite. Prin aceste vindecări, El arată că Împărăția lui Dumnezeu este aproape de oameni și ne ajută să înțelegem că adevărata și cea mai profundă boală a omului este absența comuniunii lui cu Dumnezeu, Izvorul iubirii. Numai comuniunea cu Dumnezeu ne poate oferi adevărata vindecare și viață autentică.\nEvenimentul central care dă mărturie despre iubirea milostivă și vindecătoare a lui Dumnezeu rămâne Jertfa de pe Cruce a Mântuitorului Iisus Hristos. Prin întruparea lui Hristos, Dumnezeu a ales să devină om și să împărtășească suferințele omenirii, culminând cu moartea Sa pe Cruce. El este Cel despre Care prorocul Isaia a spus: „Acesta neputințele noastre a luat și bolile noastre le-a purtat” (Matei 8, 17; Isaia 53, 4). Prin ascultarea Sa până la moarte, Hristos Domnul a vindecat păcatul neascultării protopărinților Adam și Eva (cf. Filipeni 2, 8). Crucea lui Hristos este și mărturia faptului că Dumnezeu a intrat în istoria umană pentru a suferi alături de noi și pentru a ne mântui. Prin moartea și Învierea Sa, Hristos oferă un nou sens suferinței, care nu este văzută ca fiind un scop în sine, ci o realitate care, deși dificilă și dureroasă, poate deveni o cale de despătimire, de maturizare duhovnicească și de apropiere de Dumnezeu. Învierea lui Iisus Hristos din morți este dovada biruinței Sale asupra păcatului și a morții, deci și asupra bolii și a suferinței (cf. Ioan 11, 25). Dacă moartea este înțeleasă ca o consecință a păcatului, Învierea este restaurarea vieții și biruință asupra suferinței. Învierea lui Hristos este începutul unei noi creații, în care moartea, boala și suferința nu mai au putere asupra omului credincios. Deși în această lume materială omul continuă să experimenteze boala, suferința și moartea, Învierea lui Hristos mărturisește o vindecare completă a omului la sfârșitul veacurilor. De aceea, în Biserică, Hristos Însuși este medicament, iar Sfânta Euharistie este leac pentru tămăduirea sufletului și a trupului, spre iertarea păcatelor și viața de veci (cf. Ioan 6, 54).\nDupă Înălțarea Mântuitorului la cer, Duhul Sfânt S-a pogorât asupra ucenicilor, dăruindu-le puterea de a duce mai departe lucrarea Sa de vindecare și mântuire. Duhul Sfânt lucrează în Biserică prin Sfintele Taine în inimile credincioșilor, vindecându-i, întărindu-i și călăuzindu-i pe calea mântuirii. În acest context, slujirea sacerdotală a cuprins dintotdeauna și datoria clericilor de a se îngriji de cei bolnavi, ca o împlinire a poruncii Domnului Iisus Hristos: „Tămăduiți pe cei neputincioși, înviați pe cei morți, curățiți pe cei leproși, pe demoni scoateți-i; în dar ați luat, în dar să dați” (Matei 10, 8).\nPrin lucrarea Duhului Sfânt în lume, în special prin Sfintele Taine, slujitorii Bisericii continuă misiunea la care au fost trimiși de Hristos, vindecând și alinând suferințele nenumăraților bolnavi. Pe lângă rugăciune și încurajare, în Biserică, pastorația bolnavilor se realizează și prin așezăminte social-filantropice. Din cele 884 de servicii sociale și medicale pe care le desfășoară unitățile de cult din cadrul Bisericii Ortodoxe Române, 90 sunt destinate bolnavilor, numărul beneficiarilor acestor servicii fiind 39.439 de pacienți.\nBiserica se roagă pentru sănătate și mântuire§ Viața creștină trăită după rânduielile Bisericii este mijloc de a ne feri de păcat, dar și modalitate de a preveni boala. Rugăciunea, postul, cumpătarea și milostenia nu sunt doar obligații morale ale creștinului, ci și metode și remedii prin care cultivăm, cu ajutorul harului dumnezeiesc, o viață fizică și spirituală sănătoasă.\nBiserica se roagă pentru sănătatea și mântuirea oamenilor. Sfântul Preot Mărturisitor Dumitru Stăniloae arată că, prin Sfânta Taină a Maslului, „se cer împreună: tămăduirea trupului, iertarea de păcate și curățirea sufletului de păcate. Sălășluirea Duhului are mai ales scopul curățirii de păcate și al tămăduirii de patimi și al ridicării omului la o viață de sfințenie, de slujire curată a lui Dumnezeu” (Pr. Dumitru Stăniloae, Teologia Dogmatică Ortodoxă, vol. 3, în col. Opere complete, vol. XII, Ed. Basilica, București, 2018, p. 213).\nTotodată, în Biserică, cei aflați în boală și în suferință primesc ocrotirea și ajutorul Maicii Domnului și ale tuturor sfinților. Sfinții sunt mijlocitori și purtători ai harului divin, iar prin viața lor plină de sfințenie și rugăciune devin mijloace prin care Hristos revarsă binecuvântări asupra oamenilor. Sfinții nu acționează prin propria lor putere, ci prin puterea lui Dumnezeu, care lucrează prin ei. De aceea, sfinții sunt considerați mărturii vii ale iubirii și îndurării lui Hristos față de lume.\nÎn mod special, atunci când este vorba despre boală și suferință, Biserica amintește și îi cinstește pe Sfinții tămăduitori fără de arginți, cunoscuți pentru darul lor de a vindeca pe cei bolnavi, prin puterea harului dăruit lor de Dumnezeu. Ei sunt numiți „fără de arginți” deoarece nu au primit vreo răsplată materială pentru serviciile lor, asemănându-se în acest fel cu apostolii, care au transmis mesajul Evangheliei și au făcut minuni fără să ceară ceva în schimb. Acești sfinți tămăduitori au fost medici sau vindecători care și-au dedicat viața atât slujirii aproapelui, cât și slujirii lui Dumnezeu. Ei au vindecat atât trupurile oamenilor, cât și sufletele acestora, cultivând credința în Dumnezeu și transmiterea iubirii creștine. Pentru a-i cinsti pe acești vindecători minunați, Sfântul Sinod al Bisericii Ortodoxe Române a proclamat anul 2024 drept Anul comemorativ al tuturor Sfinților tămăduitori fără de arginți.\nPrimul medic al Bisericii apostolice pe care îl amintește Sfântul Apostol Pavel în epistolele sale este „Luca, doctorul cel iubit” (Coloseni 4, 14), adică Sfântul Apostol și Evanghelist Luca, autorul Evangheliei a treia și al cărții Faptele Apostolilor. Tot în cartea Faptele Apostolilor, citim despre Apostolii Petru și Pavel, care au vindecat bolnavi în numele lui Hristos (Faptele Apostolilor 3, 6; 9, 34).\nÎn aceeași perioadă de început a creștinismului, o altă tămăduitoare a fost și Sfânta Mare Muceniță Tecla, cea întocmai cu apostolii, ucenică a Sfântului Apostol Pavel.\nSfinții tămăduitori oferă speranță și dăruiesc vindecare§ Din primele patru secole sunt și cei doisprezece Sfinți doctori fără de arginți pomeniți liturgic la Proscomidie: Cosma și Damian, Chir și Ioan, Pantelimon și Ermolae, Samson și Diomid, Mochie și Anichit, Talaleu și Trifon, alături de alți sfinți tămăduitori din primele secole: Sfântul Grigorie Taumaturgul, Sfântul Ierarh Spiridon, Sfântul Ierarh Partenie de Lampsakos, Sfântul Ierarh Meletie, Arhiepiscopul Antiohiei, sau de alți mari sfinți taumaturgi mai recenți, dar foarte iubiți de credincioși, precum: Sfântul Ierarh Nectarie de la Eghina, Sfântul Ierarh Luca, Arhiepiscopul Crimeei, Sfântul Gherasim din Kefalonia sau Sfântul Cuvios Nichifor Leprosul.\nToți acești sfinți tămăduitori ai Bisericii oferă speranță celor fără de speranță, dăruiesc vindecare acolo unde medicii nu pot vindeca boli grele. Sfinții taumaturgi, ca membre ale Trupului tainic al lui Hristos, Îl fac cunoscut lumii pe Domnul Iisus Hristos ca fiind Doctorul cel Mare, care le-a dăruit și lor darul vindecărilor, așa cum învățăm din imnografia Bisericii: „Ce vă vom numi pe voi: Doctori ce vindecați sufletele și trupurile, tămăduitori de patimi nevindecate, care în dar tămăduiți pe toți, luând darurile de la Mântuitorul Hristos, Cel Ce dăruiește nouă mare milă” („Slava Stihoavnei” de la Vecernia la prăznuirea Sfinților și făcătorilor de minuni, doctori fără de arginți, Cosma și Damian, din Asia, luna noiembrie, ziua întâi”, în Mineiul pe noiembrie, Ed. Institutului Biblic și de Misiune Ortodoxă, București, 2017, p. 9). Minunile de vindecare realizate prin sfinți sunt mărturii ale puterii divine, dar și îndemnuri la credință. În majoritatea cazurilor, Mântuitorul i-a vindecat pe cei care veneau la El cu credință. În acest context, minunile realizate prin sfinți sunt o chemare adresată oamenilor de a-și întări credința și de a se apropia de Dumnezeu. Vindecările miraculoase sunt un semn că Hristos lucrează în lume și că Biserica este vie, animată de puterea Duhului Sfânt, mântuirea fiind cea mai importantă vindecare.\nPostul Nașterii Domnului este un prilej de înmulțire a dragostei creștine§ Chiar dacă pe parcursul întregului an 2024, Biserica, prin slujitorii și credincioșii săi mireni, s-a străduit să aducă, mai mult decât în anii precedenți, mângâiere și alinare persoanelor aflate pe patul durerii și al neputinței, perioada care urmează, cea a Postului Nașterii Domnului, reprezintă un bun prilej pentru a înmulți dragostea și mila creștină.\nDe aceea, și în acest an, ne adresăm preoților și credincioșilor mireni ai Sfintei noastre Biserici cu îndemnul părintesc de a organiza, la parohii, mănăstiri, protopopiate și la centrele eparhiale, colecte de alimente, haine și medicamente. Acestea vor fi distribuite celor aflați în suferință și în lipsuri, familiilor defavorizate, cu mulți copii, bătrânilor și persoanelor singure, fără copii sau rude, cu precădere celor care locuiesc în mediul rural.\nFiind încredințați că veți arăta și în acest an dărnicie creștină și veți răspunde cu dragoste chemării noastre părintești în această lucrare sfântă de binefacere și ajutorare, vă mulțumim pentru generozitatea arătată în anii precedenți și vă reamintim cuvintele Domnului Iisus Hristos: „Fericiți cei milostivi, că aceia se vor milui” (Matei 5, 7).\nNe rugăm Preamilostivului Dumnezeu să-i binecuvânteze pe toți românii, din țară și din străinătate, dăruindu-le sănătate și mântuire, ocrotindu-i de tot răul și întărindu-i în tot lucrul bun, spre bucuria Bisericii noastre și a poporului român de pretutindeni. Cu multă bucurie, vă îmbrățișăm părintește și vă împărtășim binecuvântarea apostolică: „Harul Domnului nostru Iisus Hristos și dragostea lui Dumnezeu Tatăl și împărtășirea Sfântului Duh să fie cu voi cu toți!” (2 Corinteni 13, 13).\nPreședintele Sfântului Sinod al Bisericii Ortodoxe Române\n† DANIEL\nArhiepiscopul Bucureștilor,\nMitropolitul Munteniei și Dobrogei,\nLocțiitorul tronului Cezareei Capadociei și\nPatriarhul Bisericii Ortodoxe Române\n† Teofan, Arhiepiscopul Iașilor și Mitropolitul Moldovei și Bucovinei\n† Laurențiu, Arhiepiscopul Sibiului și Mitropolitul Ardealului\n† Andrei, Arhiepiscopul Vadului, Feleacului și Clujului și Mitropolitul Clujului, Maramureșului și Sălajului\n† Irineu, Arhiepiscopul Craiovei și Mitropolitul Olteniei\n† Ioan, Arhiepiscopul Timișoarei și Mitropolitul Banatului\n† Petru, Arhiepiscopul Chișinăului, Mitropolitul Basarabiei și Exarhul Plaiurilor\n† Iosif, Arhiepiscopul Ortodox Român al Europei Occidentale și Mitropolitul Ortodox Român al Europei Occidentale și Meridionale\n† Serafim, Arhiepiscopul Ortodox Român al Germaniei, Austriei și Luxemburgului și Mitropolitul Ortodox Român al Germaniei, Europei Centrale și de Nord\n† Nicolae, Arhiepiscopul Ortodox Român al Statelor Unite ale Americii și Mitropolitul Ortodox Român al celor două Americi\n† Nifon, Arhiepiscopul Târgoviștei, Mitropolit onorific și Exarh Patriarhal\n† Teodosie, Arhiepiscopul Tomisului\n† Calinic, Arhiepiscopul Sucevei și Rădăuților\n† Irineu, Arhiepiscopul Alba Iuliei\n† Varsanufie, Arhiepiscopul Râmnicului\n† Ioachim, Arhiepiscopul Romanului și Bacăului\n† Calinic, Arhiepiscopul Argeșului și Muscelului\n† Ciprian, Arhiepiscopul Buzăului și Vrancei\n† Casian, Arhiepiscopul Dunării de Jos\n† Timotei, Arhiepiscopul Aradului\n† Ignatie, Episcopul Hușilor\n† Lucian, Episcopul Caransebeșului\n† Sofronie, Episcopul Ortodox Român al Oradiei\n† Iustin, Episcopul Ortodox Român al Maramureșului și Sătmarului\n† Nicodim, Episcopul Severinului și Strehaiei\n† Antonie, Episcopul de Bălți\n† Veniamin, Episcopul Basarabiei de Sud\n† Vincențiu, Episcopul Sloboziei și Călărașilor\n† Andrei, Episcopul Covasnei și Harghitei\n† Galaction, Episcopul Alexandriei și Teleormanului\n† Ambrozie, Episcopul Giurgiului\n† Sebastian, Episcopul Slatinei și Romanaților\n† Visarion, Episcopul Tulcii\n† Petroniu, Episcopul Sălajului\n† Nestor, Episcopul Devei și Hunedoarei\n† Ieronim, Episcopul Daciei Felix\n† Siluan, Episcopul Ortodox Român al Ungariei\n† Siluan, Episcopul Ortodox Român al Italiei\n† Timotei, Episcopul Ortodox Român al Spaniei și Portugaliei\n† Macarie, Episcopul Ortodox Român al Europei de Nord\n† Mihail, Episcopul Ortodox Român al Australiei și Noii Zeelande\n† Ioan Casian, Episcopul Ortodox Român al Canadei\n† Varlaam Ploieșteanul, Episcop-vicar patriarhal\n† Paisie Sinaitul, Episcop-vicar patriarhal\n† Timotei Prahoveanul, Episcop-vicar al Arhiepiscopiei Bucureștilor\n† Nichifor Botoșăneanul, Episcop-vicar al Arhiepiscopiei Iașilor\n† Ilarion Făgărășanul, Episcop-vicar al Arhiepiscopiei Sibiului\n† Benedict Bistrițeanul, Episcop-vicar al Arhiepiscopiei Vadului, Feleacului și Clujului\n† Paisie Lugojeanul, Episcop-vicar al Arhiepiscopiei Timișoarei\n† Marc Nemțeanul, Episcop-vicar al Arhiepiscopiei Ortodoxe Române a Europei Occidentale\n† Nectarie De Bretania, Episcop-vicar al Arhiepiscopiei Ortodoxe Române a Europei Occidentale\n† Sofian Brașoveanul, Episcop-vicar al Arhiepiscopiei Ortodoxe Române a Germaniei, Austriei și Luxemburgului\n† Damaschin Dorneanul, Episcop-vicar al Arhiepiscopiei Sucevei și Rădăuților\n† Emilian Crișanul, Episcop-vicar al Arhiepiscopiei Aradului\n† Timotei Sătmăreanul, Arhiereu-vicar al Episcopiei Ortodoxe Române a Maramureșului și Sătmarului\n† Gherontie Hunedoreanul, Arhiereu-vicar al Episcopiei Devei și Hunedoarei\n† Atanasie De Bogdania, Arhiereu-vicar al Episcopiei Ortodoxe Române a Italiei\n† Teofil De Iberia, Arhiereu-vicar al Episcopiei Ortodoxe Române a Spaniei și Portugaliei\nDescarcă documentul: PDF\n","date":"17 noiembrie 2024","img":"/cuvant-duhovnicesc/fiul-lui-dumnezeu-se-face-om-ca-sa-ne-ridice-din-boala-si-din-moarte/featured.jpg","lang":"ro","langName":"Română","largeImg":"/cuvant-duhovnicesc/fiul-lui-dumnezeu-se-face-om-ca-sa-ne-ridice-din-boala-si-din-moarte/featured_hu_3b3b53f5ecbabb44.jpg","month":[{"title":"2024-11","url":"/month/2024-11/"}],"permalink":"/cuvant-duhovnicesc/fiul-lui-dumnezeu-se-face-om-ca-sa-ne-ridice-din-boala-si-din-moarte/","series":[],"smallImg":"/cuvant-duhovnicesc/fiul-lui-dumnezeu-se-face-om-ca-sa-ne-ridice-din-boala-si-din-moarte/featured_hu_ebcc64dc1dfde0df.jpg","tags":[{"title":"Pastorala Sinodală","url":"/tags/pastorala-sinodal%C4%83/"}],"timestamp":1731801600,"title":"Fiul lui Dumnezeu Se face om ca să ne ridice din boală și din moarte","year":[{"title":"2024","url":"/year/2024/"}]},{"authors":[{"title":"","url":"/authors/sfantul-cuvios-cleopa-ilie/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 25-a după Rusalii (Pilda samarineanului milostiv)\n„În vremea aceea a venit la Iisus un învățător de lege, ispitindu-L și zicând: Învățătorule, ce să fac ca să moștenesc viața de veci? Dar Iisus a zis către el: Ce este scris în Lege? Cum citești? Iar el, răspunzând, a zis: „Să iubești pe Domnul Dumnezeul tău din toată inima ta și din tot sufletul tău și din toată puterea ta și din tot cugetul tău, iar pe aproapele tău, ca pe tine însuți”. Atunci Iisus i-a zis: Drept ai răspuns; fă aceasta și vei fi viu. Dar el, voind să se îndreptățească pe sine, a zis către Iisus: Și cine este aproapele meu? Iar Iisus, răspunzând, a zis: Un om cobora de la Ierusalim la Ierihon, și a căzut între tâlhari, care, după ce l-au dezbrăcat și l-au rănit, au plecat lăsându-l aproape mort. Din întâmplare, un preot cobora pe calea aceea și, văzându-l, a trecut pe alături. De asemenea și un levit, ajungând în acel loc, venind și văzând, a trecut pe alături. Iar un samarinean, mergând pe cale, a venit la el și, văzându-l, i s-a făcut milă și, apropiindu-se, i-a legat rănile, turnând pe ele untdelemn și vin, și, punându-l pe asinul său, l-a dus la o casă de oaspeți și a purtat grijă de el. Iar a doua zi, scoțând doi dinari, i-a dat gazdei și i-a zis: Ai grijă de el și, ce vei mai cheltui, eu, când mă voi întoarce, îți voi da. Deci, care dintre aceștia trei ți se pare că a fost aproapele celui căzut între tâlhari? Iar el a zis: Cel care a făcut milă cu el. Iar Iisus i-a zis: Mergi și fă și tu asemenea.” (Luca 10, 25-37)\nDacă citim cu atenție Sfânta Evanghelie vedem că Mântuitorul nostru Iisus Hristos a fost ispitit de diavolul (Matei 4, 1-11), dar mai ales de multe ori a fost ispitit de slugile diavolului, care erau cărturarii, saducheii, fariseii, arhiereii și legiuitorii (Matei 22, 15-18).\nAceste ispitiri din partea lor întotdeauna erau amestecate cu ură, cu vicleșug și cu fățărnicie. Așa vedem, de exemplu, că fariseii au ținut sfat cu vicleșug ca să prindă în cuvânt pe Mântuitorul și au trimis la El niște iscoade ca să-L întrebe dacă se cuvine a da dajdie Cezarului. Dar Mântuitorul, cunoscând viclenia lor, a zis către ei: „De ce Mă ispitiți, fățarnicilor?” (Marcu 12, 15). Altă dată, saducheii și fariseii s-au apropiat cu vicleșug de Domnul, să le dea semn din cer. Iar El le-a răspuns: „Când se face seară, ziceți: Mâine va fi timp frumos, pentru că este cerul roșu; iar dimineața ziceți: Astăzi va fi furtună, pentru că se roșește cerul posomorât. Apoi le-a zis: Fățarnicilor, fața cerului știți să o judecați, dar semnele vremilor nu puteți! Neam viclean și adulter cere semn și semn nu i se va da decât numai semnul lui Iona, și lăsându-i a plecat” (Matei 16, 1-4).\nÎn cuvintele de răspuns către saduchei și farisei, îi numește fățarnici și neam viclean. Și aceasta pentru că în sfătuirea lor de a-L ispiti și a-I cere semn din cer erau plini de fățărnicie și viclenie. La fel vedem și pe legiuitorul din Sfânta Evanghelie de azi venind cu viclenie și fățărnicie către Domnul, ispitindu-L și zicând: „Învățătorule, ce voi face să moștenesc viața cea veșnică?” (Luca 10, 25). Dar Domnul nostru Iisus Hristos, care „prinde pe cei înțelepți în vicleșugul lor” (I Corinteni 3, 19), văzând pe legiuitor că una vorbește cu gura și alta plănuiește în inima lui, nu i-a răspuns la cuvintele sale, ci îi pune o întrebare, zicând: „În Lege ce este scris, cum citești?” (Luca 10, 26), încercând din cuvintele lui să-l învețe cele ce nu știa. Mântuitorul, care întotdeauna vedea vicleșugul celor ce I se adresau (Luca 20, 23), cunoscând viclenia legiuitorului care Îl ispitea, l-a întrebat: „Ce scrie în Legea lui Moise?”. Iar el a zis: „Să iubești pe Domnul Dumnezeul tău din toată inima ta, din tot sufletul tău, și pe aproapele tău ca pe tine însuți” (Levitic 19, 18; Matei 22, 37-40), iar Mântuitorul i-a zis: „Drept ai răspuns, fă aceasta și vei fi viu”.\nLegiuitorul însă nu credea că Iisus Hristos este Dumnezeu. Pentru ce dar, Iisus i-a zis: „Fă aceasta și vei fi viu?”. Dar poate oare cineva să se mântuiască fără credință în Iisus Hristos? Nu, căci Domnul a zis: „Cela ce crede întru Mine, nu crede în Mine ci în Cel ce M-a trimis pe Mine”, și iarăși: „Cel ce mă vede pe Mine, vede pe Cel ce M-a trimis pe Mine” (Ioan 12, 44-45), și iarăși: „Cela ce crede în Mine, chiar de va muri viu va fi” (Ioan 11, 25). Atunci pentru ce a zis Domnul legiuitorului că va fi viu împlinind cele scrise în Legea lui Moise? Iată pentru ce: pentru că Legea lui Moise a fost învățătoare și „călăuză spre Hristos” (Galateni 3, 24), iar „sfârșitul Legii este Hristos, spre îndreptarea a tot celui ce crede” (Romani 10, 4), și acela care crede în învățătura lui Moise, acela crede și în Iisus Hristos. Cum zice și în alt loc: „De ați fi crezut în Moise, ați fi crezut și Mie” (Ioan 5, 46-47).\nA mai zis Domnul legiuitorului că va fi viu prin cele scrise în Legea lui Moise, pentru că „tot cel ce iubește pe Cel ce a născut, iubește și pe cel născut din El” (I Ioan 5, 1). Iar legiuitorul, vrând a se îndrepta pe sine, l-a întrebat pe Iisus: „Cine este aproapele meu?” (Luca 10, 29). Iată altă întrebare pusă cu vicleșug lui Iisus. Oare legiuitorul nu știa cine este aproapele lui? Acesta, ca un legiuitor și învățător de Lege, știa cu adevărat cine este aproapele lui, dar prin această întrebare vicleană voia să audă ce zice Domnul, fiindcă el socotea că numai cei din neamul iudeilor sunt aproapele lor, iar nu oricare om.\nDar Preabunul nostru Mântuitor, vrând să-i arate cine este cu adevărat aproapele nostru, i-a răspuns cu pilda omului căzut între tâlhari, zicând: „Un om oarecare se cobora din Ierusalim la Ierihon și a căzut între tâlhari, care, dezbrăcându-l și rănindu-l, s-au dus lăsându-l abia viu” (Luca 10, 30). Vedeți, fraților, că Mântuitorul nu a zis un iudeu, ci un om oarecare, ca prin aceasta să-i arate legiuitorului că orice om este aproapele nostru și de îl vom vedea în primejdie se cuvine cu toată dragostea a-l ajuta.\nDupă ce Mântuitorul a spus această pildă legiuitorului, l-a întrebat: „Care dintre aceștia trei ți se pare a fi aproapele celui ce a căzut între tâlhari?”. Iar el, silit fiind să spună adevărul, a zis: Cel ce a făcut milă cu dânsul. Atunci Mântuitorul a zis: „Mergi și fă și tu asemenea” (Luca 10, 37).\nVedeți înțelepciunea cea fără de margine a Mântuitorului nostru Iisus Hristos? Legiuitorul acela a venit cu viclenie și fățărnicie ca să ispitească pe Domnul, iar Mântuitorul, prin pilda cu omul cel căzut între tâlhari și cu samariteanul cel milostiv, care a purtat grijă de cel rănit și căzut între tâlhari, i-a dat un minunat și dumnezeiesc răspuns. Mai întâi a învățat pe legiuitor că orice om din lume este aproapele nostru. După ce l-a făcut a înțelege acest lucru și a-l mărturisi, i-a zis: Mergi și fă și tu asemenea. Adică să nu mai socotești de acum înainte că numai cei din neamul iudeilor sunt aproapele tău, ci oricare om din această lume să fie socotit aproapele nostru, și de este cineva în necaz sau primejdie, să-l ajutăm ca pe cel ce este de un neam cu noi.\n(Sfântul Cuvios Cleopa Ilie de la Mănăstirea Sihăstria, Neamț)\n","date":"10 noiembrie 2024","img":"/cuvant-duhovnicesc/tot-omul-este-aproapele-nostru/featured.jpg","lang":"ro","langName":"Română","largeImg":"/cuvant-duhovnicesc/tot-omul-este-aproapele-nostru/featured_hu_f0da4192e850961b.jpg","month":[{"title":"2024-11","url":"/month/2024-11/"}],"permalink":"/cuvant-duhovnicesc/tot-omul-este-aproapele-nostru/","series":[],"smallImg":"/cuvant-duhovnicesc/tot-omul-este-aproapele-nostru/featured_hu_dfca5d5182403f2e.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 25-a După Rusalii","url":"/tags/duminica-a-25-a-dup%C4%83-rusalii/"},{"title":"Pilda Samarineanului Milostiv","url":"/tags/pilda-samarineanului-milostiv/"}],"timestamp":1731196800,"title":"Tot omul este aproapele nostru","year":[{"title":"2024","url":"/year/2024/"}]},{"authors":[{"title":"","url":"/authors/ps-ioan-casian--episcopul-ortodox-roman-al-canadei/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 22-a după Rusalii (Bogatul nemilostiv și săracul Lazăr)\n„Zis-a Domnul: Era un om bogat care se îmbrăca în porfiră și în vison, veselindu-se în toate zilele în chip strălucit. Iar un sărac, anume Lazăr, zăcea înaintea porții lui, plin de bube, poftind să se sature din cele ce cădeau de la masa bogatului; dar și câinii venind, lingeau bubele lui. Și a murit săracul și a fost dus de către îngeri în sânul lui Avraam. A murit și bogatul și a fost înmormântat. Și, în iad, ridicându-și ochii, fiind în chinuri, el a văzut de departe pe Avraam și pe Lazăr în sânul lui. Și el, strigând, a zis: Părinte Avraame, fie-ți milă de mine și trimite pe Lazăr să-și ude vârful degetului în apă și să-mi răcorească limba, căci mă chinuiesc în această văpaie! Dar Avraam a zis: Fiule, adu-ți aminte că tu ai primit cele bune ale tale în viața ta, iar Lazăr, asemenea, pe cele rele; și acum aici el se mângâie, iar tu te chinuiești. Și, peste toate acestea, între noi și voi s-a întărit prăpastie mare, ca aceia care voiesc să treacă de aici la voi să nu poată, nici cei de acolo să treacă la noi. Iar el a zis: Rogu-te, dar, părinte, să-l trimiți în casa tatălui meu, căci am cinci frați, să le spună lor acestea, ca să nu vină și ei în acest loc de chin. Și i-a zis Avraam: Au pe Moise și pe proroci; să asculte de ei. Iar el a zis: Nu, părinte Avraame, ci, dacă cineva dintre morți se va duce la ei, se vor pocăi. Și i-a zis Avraam: Dacă nu ascultă de Moise și de proroci, nu vor crede nici dacă ar învia cineva din morți.” (Luca 16, 19-31)\nÎn textul Epistolei către Galateni, citit la Dumnezeiasca Liturghie, Sfântul Apostol Pavel ne vorbește despre „făptura cea nouă” (Galateni 6, 15). Scopul întregii iconomii a lui Dumnezeu este de a-i da posibilitatea omului să devină făptură nouă.\nDrumul pe care îl parcurge omul în viața lui personală, ocaziile pe care Dumnezeu i le scoate acestuia înainte de-a lungul vieții sunt tot atâtea momente în care Creatorul dialoghează cu omul prin cuvinte, evenimente, persoane, fapte etc. Acestea îi oferă omului ocazia de a-și scruta propria viață, de a se cunoaște pe sine însuși, de a radiografia propriul său parcurs și de a privi toate acestea din perspectiva providenței lui Dumnezeu, a luminii dumnezeiești transfiguratoare și a chemării la viața veșnică pe care Acesta o adresează omului.\nAsemenea Sfântului Apostol Pavel, care dobândește o nouă înțelegere a vocației și drumului său în viață datorită experienței întâlnirii lui cu Dumnezeu pe calea Damascului, putem și noi la rândul nostru înțelege că Ziditorul ne oferă ocazia, de fiecare dată când întâlnim o persoană sau participăm la un eveniment, să adâncim înțelegerea vieții noastre în legătură cu El, să o îndreptăm și să o așezăm pe făgașul care ne poartă prin transfigurare spre El și spre Împărăția cea veșnică. Spune Sfântul Apostol Pavel că nimic nu este mai important ca devenirea întru făptura cea nouă, adică persoana care reflectă în viața proprie chipul și asemănarea lui Dumnezeu.\nBogatul avea prea multe preocupări și griji§ În Evanghelia de la Sfântul Apostol și Evanghelist Luca, citită astăzi, se vorbește despre parabola pe care Mântuitorul Hristos o prezintă ascultătorilor Săi. Un om bogat petrecea în fiecare zi în desfătări și petreceri, bucurându-se de darurile lui Dumnezeu revărsate asupra lui, fără însă a se îngriji de semenul său. Aproapele lui era un om sărac pe nume Lazăr, care pătimea din cauza bolii sale și din cauza sărăciei. Deși era la poarta casei omului bogat, acesta nu-l vedea de prea multele preocupări și griji lumești. Numele bogatului este anonim, dar pe cel sărac Hristos îl cheamă pe nume - Lazăr.\nFericitul Augustin, comentând acest pasaj, spune: „Iisus a trecut sub tăcere numele omului bogat, dar a menționat numele omului sărac. … Nu fi surprins. Dumnezeu a rostit cu voce tare ceea ce era scris în cartea Sa. … Vezi, Dumnezeu, care trăiește în cer, a trecut sub tăcere numele omului bogat, pentru că nu l-a găsit scris în cer. El a rostit numele omului sărac pentru că l-a găsit scris acolo” (Omilia 33A.4 în Vechi comentarii creștine asupra Sfintei Scripturi/ Noul Testament III. Editor general Thomas C. Oden, InterVarsity Press, Downers Grove, Illinois, SUA, 2003, col. 1, p. 261).\nDeja înțelegem din cuvintele Fericitului Augustin că tot ceea ce poate părea neimportant în ochii oamenilor aici, pe pământ, cum este cazul săracului Lazăr, este important înaintea lui Dumnezeu și în perspectiva Împărăției cerurilor. De aceea, este de mare însemnătate pentru noi, oamenii, să privim cu atenție tot ceea ce se întâmplă în jurul nostru și să acordăm atenție persoanelor și situațiilor pe care le întâlnim pentru că ele sunt ocazii de a descoperi privind cu ochii și înțelegerea izvorâtă din lucrarea harului și comuniunii cu Dumnezeu, cum El dialoghează cu noi prin intermediul realității din jurul nostru. Acest lucru ne poate ajuta să câștigăm viața veșnică.\nBogatul îl vede pe acest sărac la poarta sa în fiecare zi. El ar putea să-i ușureze suferințele prin ajutorul pe care i l-ar putea oferi, dar nu o face. O fac animalele din jurul săracului care arată mai multă solidaritate și compătimire pentru el, prin apropierea pe care o dovedesc față de cel suferind și sărac.\nFiecare zi este o ocazie și pentru omul bogat și pentru cel sărac să dobândească veșnicia, fiecare în felul rânduit de Dumnezeu: cel bogat prin a face milostenie și prin mulțumirea adusă lui Dumnezeu pentru acest lucru; cel sărac prin primirea acestei milostenii și prin mulțumirea adusă lui Dumnezeu pentru ea. Viața omului este un dialog permanent cu Dumnezeu și între oameni. Dobândirea vieții veșnice se face prin dialogul cu Dumnezeu și între noi înșine, prin cuvânt și faptă.\nLegătura vie între viața de aici și cea veșnică§ Hristos în această parabolă ne arată că este o legătură adevărată între viața și faptele de aici și viața veșnică și răsplata care ne va fi dată acolo. Există o corelație între viața de aici și cea de dincolo, între lumea de aici și cea veșnică. Nu este între cele două nici continuitate perfectă, pentru că viața de aici este afectată de păcat față de cea de dincolo, dar nu este nici complet desprinsă de ea pentru că ambele includ persoana noastră în stadiul pământesc aici sau transfigurat de făptura nouă în cea de dincolo.\nȘi bogatul, dar și săracul își sfârșesc viața aici și o primesc pe cea de dincolo, însă fiecare după faptele făcute: bogatul departe de Domnul din cauza lipsei lui de participare la harul și dragostea lui Dumnezeu pentru aproapele; săracul Lazăr, în sânul lui Avraam, aproape de Dumnezeu, datorită asumării suferinței în boală, smereniei și răbdării sale în greutățile vieții.\nDin răspunsul pe care bogatul îl primește de la Avraam la rugămintea de a-i ușura suferința setei și văpăii, înțelegem cât de importante sunt faptele noastre în viața pământească și cât de mare este distanța ontologică, calitativă, a vieții de sfințenie și a celei de păcat. Prăpastia neiubirii, a lipsei de fapte bune, de dragoste și atenție față de cel de lângă noi, este una care odată creată, nu mai poate fi desființată de om. Esența ei, prăpastia despre care vorbește Avraam, înseamnă lipsa harului și prezenței lui Dumnezeu în viața și faptele omului care nu iubește. Acestea, adică harul și dragostea lui Dumnezeu, nu pot fi înlocuite cu nimic, căci ele sunt atribute ale lui Dumnezeu. Omul nu le poate crea prin sine, post-factum. Doar Dumnezeu, izvorul lor și a toate, poate schimba lucrurile prin dragoste și iertare.\nPe parcursul vieții învățătura și exemplele Sfintei Scripturi sunt oferite tuturor spre folos în vederea schimbării vieții. La cererea bogatului ca Avraam să-l trimită pe săracul Lazăr în casa tatălui său, la frații lui, pentru a nu ajunge și ei în suferință ca și el, acesta îi răspunde că întreaga Sfântă Scriptură cu învățătura și exemplele ei - Moise și prorocii - au fost și sunt tuturor oferite spre folos. Este suficient să te apropii, să citești și să urmezi îndemnurile pe care ei le oferă pentru a începe schimbarea vieții, pentru a deveni făptura cea nouă. Dumnezeu a pus totul la îndemâna noastră pentru a deveni chip și asemănare a Lui.\nPatriarhul Avraam a lăsat totul pentru o făgăduință§ Mântuitorul Hristos dă exemplul lui Avraam în această parabolă, ne spune Sf. Grigorie de Nissa, pentru un motiv: „Acest patriarh a fost prima persoană pe care o știm, care a ales speranța bunurilor ce aveau să vină, preferându-le bucuriei de moment. Fiind lipsit de toate cele ce le avea la începutul vieții lui, trăind printre străini, el a căutat spre bogățiile viitoare privind dincolo de suferința vieții prezente” (Părinții Bisericii 58, 232-34, University of America Press, Washington, D.C. Catholic, 1947, col. 2, p. 261).\nAvraam devine exemplul înstrăinării de lucrurile imediate, de confortul și atașamentul de lume, de împătimire, prin trăirea vieții lui în perspectiva cuvântului și făgăduinței lui Dumnezeu.\nFericitul Ieronim, comentând pasajul despre Moise și proroci, spune: „Nu înțelegi ceea ce Avraam spune? Faci bine să aștepți pentru Cel ce va învia din morți, dar Moise și prorocii proclamă faptul că El este Cel care va învia din morți. Hristos, în fapt, vorbește prin ei. Dacă îi asculți pe ei, Îl auzi pe El” (Despre Lazăr și cel bogat 86 în Părinții Bisericii 57, 208, Catholic University of America Press, Washington, D.C., 1947, col. 2, p. 264).\nA asculta cuvintele Drepților Vechiului Testament, ale prorocilor, ale Sfintei Scripturi, înseamnă a asculta cuvântul lui Dumnezeu. Ei toți au vorbit din inspirația lui Dumnezeu despre învierea din morți a Domnului Hristos. Ei toți au simțit în cuvintele rostite suflarea prevestitoare a evenimentului învierii lui Hristos, temelia vieții noastre veșnice. Aceste cuvinte au pregătit poporul ales de-a lungul timpului ca să-L poată primi pe Fiul lui Dumnezeu născut după trup din Fecioara Maria, singurul care putea desființa blestemul morții și dărui viața veșnică.\nLa cea din urmă cerere, bogatul vorbește despre puterea exemplului învierii cuiva care poate schimba viața fraților săi. Mântuitorul, prin acest exemplu, prezintă înainte de vreme chiar exemplul vieții Sale. Omul, din cauza păcatului și căderii, a îndepărtării lui de firescul existenței în Dumnezeu, chiar dacă i se va arăta cineva înviat din morți, este foarte posibil să nu se schimbe mult. O vedem nu numai în viața dușmanilor Mântuitorului, a mai marilor templului în timpul vieții pământești și chiar și în viața ucenicilor Lui după înviere - cu femeile mironosițe, cu Sfinții Apostoli Petru și Ioan, cu Luca și Cleopa pe drumul spre Emaus, cu ucenicii pe malul Mării Galileii. Toți au avut nevoie de ceva timp să se dumirească după întâlnirea cu Hristos cel înviat. Toți au avut nevoie de frângerea pâinii, de părtășia ei și de inspirația Sfântului Duh pentru a-L recunoaște deplin pe Mântuitorul Hristos și pentru a se întări și continua misiunea de vestire și mărturisire a Evangheliei și pentru întărirea Bisericii.\nSă fim pildă pentru ceilalți prin credința și fapta noastră§ Întâlnirea cu diferiți oameni de diferite condiții, trăirea anumitor evenimente, citirea Sfintei Scripturi sau a altor texte importante, a vieții sfinților, sunt tot atâtea ocazii de a ne apropia de Dumnezeu, de a ne cunoaște pe noi și propria vocație din perspectivă dumnezeiască și de a-I vorbi Domnului prin cuvânt și faptă. Avraam îi aduce aminte bogatului în răspunsurile sale ocaziile pe care acesta le-a neglijat, pe care le-a ignorat sau nu a vrut să le vadă din cauza lucrurilor prea mărunte sau neimportante cu care și-a umplut viața. Acestea l-au împiedicat să vadă lucrarea lui Dumnezeu în aproapele său și legătura ei cu sine. Cuvintele lui Avraam ne aduc aminte de esența vieții noastre. Ca zidiri ale lui Dumnezeu, suntem chemați să ne transfigurăm viața, să întrupăm în ea sfințenia și virtuțile datorită lucrării harului lui Dumnezeu.\nDrumul vieții fiecăruia dintre noi are un parcurs care se întrepătrunde cu cel al altora, dar toate aceste drumuri nu se întâlnesc și se întretaie în mod întâmplător. Ele ne ocazionează întâlnirea cu cei de lângă noi, spre folosul nostru și al lor, prin ajutorul pe care îl putem acorda. În felul acesta devenim ceea ce este Hristos Domnul, un exemplu de bunătate, de dragoste, de atenție, de milostivire, de compasiune și de răbdare. Toate aceste întâlniri și evenimente ne pregătesc și ne șlefuiesc personalitatea în vederea asemănării din ce în ce mai mult cu Fiul lui Dumnezeu. Ele ne ajută să împlinim vocația noastră adevărată, aceea de a deveni fiii și fiicele lui Dumnezeu.\nDe aceea, să privim la toți cei pe care îi întâlnim sau la evenimentele la care participăm, din perspectiva drumului pregătitor care ne poate schimba progresiv viața prin credință și har, pentru a deveni semeni ai lui Hristos.\nOricâte minuni s-ar întâmpla în jurul nostru, oricâți oameni sfinți am vedea, oricâte cuvinte cu putere multă am auzi, fără această atenție și golire de sine, spre a primi persoana pe care Dumnezeu ne-o trimite ca mesager al Lui în viața noastră, care are nevoie de ajutor spre sporirea noastră duhovnicească, este puțin probabil să dobândim mântuirea și viața veșnică.\nIată cum, prin exemplul simplu al parabolei de astăzi, înțelegem importanța responsabilității noastre creștine în această viață pământească, a rolului relațiilor umane, a dragostei și atenției față de aproapele, dar și rolul credinței și faptelor bune în dobândirea vieții veșnice.\nDevenind făptură nouă, dobândim cetățenia Împărăției veșnice. Nu mai suntem străini și locuitori vremelnici, ci împreună cetățeni cu sfinții și casnici ai lui Dumnezeu. Suntem zidiți astfel pe temelia apostolilor și a prorocilor, devenind locaș sfânt, piatra cea din capul unghiului fiind Însuși Iisus Hristos (Efeseni 2, 19-22).\n","date":"3 noiembrie 2024","img":"/cuvant-duhovnicesc/gesturi-de-viata-cu-valoare-vesnica/featured.jpg","lang":"ro","langName":"Română","largeImg":"/cuvant-duhovnicesc/gesturi-de-viata-cu-valoare-vesnica/featured_hu_cce98d4c53f26c1b.jpg","month":[{"title":"2024-11","url":"/month/2024-11/"}],"permalink":"/cuvant-duhovnicesc/gesturi-de-viata-cu-valoare-vesnica/","series":[],"smallImg":"/cuvant-duhovnicesc/gesturi-de-viata-cu-valoare-vesnica/featured_hu_7eb21670a4236ac0.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 22-a După Rusalii","url":"/tags/duminica-a-22-a-dup%C4%83-rusalii/"},{"title":"Pilda Bogatului Nemilostiv Și a Săracului Lazăr","url":"/tags/pilda-bogatului-nemilostiv-%C8%99i-a-s%C4%83racului-laz%C4%83r/"}],"timestamp":1730592000,"title":"Gesturi de viață cu valoare veșnică","year":[{"title":"2024","url":"/year/2024/"}]},{"authors":[{"title":"","url":"/authors/ps-mihail--episcopul-ortodox-roman-al-australiei-si-noii-zeelande/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 24-a după Rusalii (Învierea fiicei lui Iair)\n„În vremea aceea a venit la Iisus un om al cărui nume era Iair și care era mai-marele sinagogii. Și, căzând la picioarele lui Iisus, Îl ruga să intre în casa lui, că numai o fiică avea, ca de doisprezece ani, și ea era pe moarte. Iar, pe când se ducea Iisus și mulțimile Îl împresurau, o femeie, care de doisprezece ani avea curgere de sânge și cheltuise cu doctorii toată averea ei și de nici unul n-a putut să fie vindecată, apropiindu-se pe la spate, s-a atins de poala hainei Lui și îndată s-a oprit curgerea sângelui ei. Și a zis Iisus: Cine s-a atins de Mine? Dar toți tăgăduind, Petru și ceilalți care erau cu El au zis: Învățătorule, mulțimile Te îmbulzesc și Te strâmtorează, și Tu întrebi: Cine s-a atins de Mine? Iar Iisus a zis: S-a atins de Mine cineva, căci am simțit o putere care a ieșit din Mine. Atunci femeia, văzându-se vădită, a venit tremurând și, căzând înaintea Lui, a spus de față cu tot poporul din ce pricină s-a atins de El și cum s-a tămăduit îndată. Iar El i-a zis: Îndrăznește, fiică, credința ta te-a mântuit. Mergi în pace! Pe când încă vorbea El, a venit cineva de la mai-marele sinagogii zicând: A murit fiica ta. Nu mai supăra pe Învățătorul. Dar Iisus, auzind, i-a răspuns: Nu te teme; crede numai și se va izbăvi. Și, venind în casă, n-a lăsat pe nimeni să intre cu El decât numai pe Petru, pe Ioan și pe Iacob, pe tatăl copilei și pe mamă. Și toți plângeau și se tânguiau pentru ea. Iar El a zis: Nu plângeți; n-a murit, ci doarme. Și râdeau de El, știind că a murit. Iar El, scoțând pe toți afară și apucând-o de mână, a strigat, zicând: Copilă, scoală-te! Și duhul ei s-a întors și a înviat îndată; și a poruncit El să i se dea copilei să mănânce. Și au rămas uimiți părinții ei. Iar El le-a poruncit să nu spună nimănui ce s-a întâmplat.” (Luca 8, 41-56)\nPe când se afla în Galileea, Mântuitorul își împlinea misiunea Sa de a descoperi lumii voia lui Dumnezeu Tatăl. Astfel, urmat de apostoli și de mulțimile care îi ascultau învățătura, Domnul Hristos le descoperea oamenilor tainele Împărăției lui Dumnezeu și totodată, din milostivire pentru creația Sa, vindeca pe cei bolnavi și neputincioși cu putere dumnezeiască.\nBiserica ne pune astăzi înainte pericopa în care se relatează minunea învierii fiicei lui Iair. Odată cu aceasta se întâmplă și a doua minune săvârșită de Domnul Iisus Hristos. Iar cele două minuni săvârșite de Fiul lui Dumnezeu au la bază dragostea și mila lui Dumnezeu pentru creația Sa și credința omului în dumnezeirea Domnului Iisus Hristos.\nÎn Sfânta Evanghelie după Luca, înainte de Patimile, Moartea și Învierea Domnului Hristos sunt consemnate trei minuni făcute de Domnul asupra celor care erau morți; pe lângă minunea săvârșită asupra fiicei lui Iair, aflăm despre Învierea fiului văduvei din Nain și despre Învierea lui Lazăr.\nÎn pericopa citită astăzi, Domnul vindecă mai întâi o femeie cu scurgere de sânge și apoi înviază din morți o copilă „ca de doisprezece ani”, fiica lui Iair, care era mai-marele sinagogii.\nIair dă dovadă de smerenie și nădejde§ Iair, mai-marele sinagogii, care avea doar o fiică, deși era iudeu cu rang mare, merge înaintea Învățătorului și cu smerenie, dar și cu nădejde, cere ajutor. Ascultându-i rugăciunea, Domnului I s-a făcut milă de tatăl îndurerat și cu dragoste multă S-a îndreptat spre casa în care se afla copila bolnavă.\nÎnainte să ajungă acolo, fiind în mijlocul mulțimii, se atinge de El o femeie bolnavă. După cum ne descoperă și Sfântul Apostol Matei, această femeie se ruga și zicea în gândul ei: „Numai să mă ating de haina Lui și mă voi face sănătoasă” (Mt. 9, 21).\nAtingerea de lucrurile sfințite, de veșminte, de moaștele sfinților, până în zilele noastre, este un act sacru. Sfințenia se transmite prin rugăciune. Când ne atingem cu evlavie de veșminte, de icoane, de Sfânta Masă pe care se slujește Sfânta Liturghie, noi credem în sfințenia acestora și primim putere sufletească și lumină duhovnicească.\nAșadar, „apropiindu-se pe la spate, s-a atins de poala hainei Lui și îndată s-a oprit curgerea sângelui ei” (Lc. 8, 44). În acest moment, Domnul Hristos se oprește și întreabă, zicând: „S-a atins de Mine cineva. Căci am simțit o putere care a ieșit din Mine” (v. 46). Deși apostolii tăgăduiau, văzând îmbulzeala din toate părțile, Mântuitorul a insistat și astfel femeia a fost chemată la mărturisire înaintea tuturor. Venind înaintea Domnului, „a spus de față cu tot poporul din ce cauză s-a atins de El și cum s-a tămăduit îndată” (v. 47). Hristos Domnul o vede tremurând, cu smerenie adâncă și cu credință mare și o liniștește, îndemnând-o și zicându-i: „Îndrăznește, fiică, credința ta te-a mântuit. Mergi în pace” (v. 48).\nCredința puternică a femeii bolnave este răsplătită§ Femeia se socotea necurată, întrucât legea veche spunea că e o mare necurăție scurgerea de sânge la femei. De aceea dorea să rămână necunoscută. Hristos Domnul a vrut însă să le arate și celor de față credința ei. De asemenea, a dorit ca ea să trăiască pe viitor cu conștiința liniștită și să nu se creadă că a furat darul.\nEl, Domnul Hristos, îi știa suferința prin care a trecut, dar îi cunoștea și nădejdea cu care a căutat vindecarea trupului ei, iar atunci când a auzit de prezența Doctorului sufletelor și al trupurilor, a stăruit să se apropie și să se atingă și a crezut neclintit că numai dacă se va atinge de haina Lui, se va vindeca. Pentru aceasta dobândește sănătatea, un dar scump, pe care îl primește de la Dumnezeu fără să mai plătească ceva din averea sa pământească, care era în mare parte cheltuită cu doctorii. Totodată, Mântuitorul a binecuvântat-o să meargă la casa ei sănătoasă și să trăiască în liniște și cu pace sufletească, rămânând până la sfârșitul vieții ei o fiică duhovnicească și o mărturisitoare a Evangheliei Domnului Iisus Hristos.\nPe când încă vorbea El, „a venit cineva de la mai-marele sinagogii zicând: A murit fiica ta. Nu mai supăra pe Învățătorul” (v. 49). Cei din casa lui Iair nu credeau că Iisus Hristos este Dumnezeu și de aceea „toți plângeau și se tânguiau pentru ea”. Dar Iisus, auzind, s-a îndreptat către mai-marele sinagogii și i-a zis: „Nu te teme; crede numai și se va izbăvi” (Lc. 8, 49-50). Apoi, de îndată Hristos Domnul a plecat împreună cu apostolii spre casa lui Iair, iar mulțimea îi urma. Toți au auzit dialogul pe care l-a avut Domnul cu femeia vindecată, au auzit mărturia ei că s-a tămăduit și au văzut minunea pe care Domnul a făcut-o cu ea. Acum îl urmau să vadă și cele ce se vor face cu fiica mai-marelui sinagogii. După ce a ajuns în casă, Domnul „nu a lăsat pe nimeni să intre cu El, decât numai pe Petru și pe Ioan și pe Iacov și pe tatăl copilei și pe mamă” (Lc. 8, 51).\nCei care au intrat în casă atunci trebuiau să mărturisească minunea săvârșită de Domnul Hristos. Ceilalți nu credeau în El și s-ar fi îndoit. În pedagogia Sa cea înaltă, celor pe care i-a găsit în casă, Mântuitorul le-a zis: „Nu plângeți; n-a murit, ci doarme. Și râdeau de El, știind că a murit” (Lc. 8, 52-53).\nHristos vrea să îi câștige și pe cei puțin credincioși§ Hristos Domnul știa că a murit copila. El le-a spus că nu a murit pentru ca ei să mărturisească faptul că au văzut-o moartă, iar El a înviat-o atunci, după ce a intrat în casă. Pe de altă parte, Domnul nostru, cu dragoste dumnezeiască pentru toată făptura, dorea ca și pe aceștia să îi câștige și să creadă că El este Dumnezeu, stăpân al vieții și al morții. Pentru aceasta i-a lăsat să râdă de El, ca apoi să vadă minunea și să mărturisească și ei că fata a înviat din morți, după ce El a intrat în casă.\nApoi, scoțându-i pe toți afară, Hristos Domnul a apucat copila de mână și a strigat: „Copilă, scoală-te! Și duhul ei s-a întors și a înviat îndată” (v. 54-55).\nCuvintele Mântuitorului rostite către Iair: „Nu te teme, crede numai”, nu l-au lăsat să cadă în îndoială, deși cei apropiați i-au spus adevărul. Acesta a rămas tăcut și l-a urmat pe Domnul spre casa sa, văzând minunea pe care a făcut-o Hristos când a înviat copila. Și ca să se încredințeze că este vie, primește porunca „să-i dea copilei să mănânce” (v. 55). Astfel, „toți au rămas uimiți”. La urmă, El „le-a poruncit să nu spună nimănui ce s-a întâmplat”, învățându-ne prin aceasta că dorește să rămână smerit, iar noi, oamenii, să nu fim mândri sau să umblăm după slava deșartă.\nCredința este o mare virtute pentru că Mântuitorul Hristos ne îndeamnă: „Dacă veți avea credință și nu vă veți îndoi… toate câte veți cere, rugându-vă cu credință, veți primi“ (Mt. 21, 21-22). Prin credință, creștinul se ridică din păcat, dobândește îndrăzneală și curaj pentru a depăși limitele sale omenești și astfel, rugându-se, intră în legătură cu Dumnezeu care este Tatăl nostru, al tuturor. Tot prin credință, creștinul risipește îndoiala, frica și căderea în întuneric, în necunoaștere, în deznădejde.\nSfinții mucenici au mărturisit cu credință tare pe Hristos cel Înviat din morți și așa au putut să dobândească mântuirea. Urmând pe Hristos, ei au devenit următori ai Lui și modele pentru toți creștinii de după ei.\nSă ne apropiem de Hristos ca să primim ajutor§ Mai-marele sinagogii Iair și femeia vindecată de scurgerea sângelui au avut credință neclintită, smerenie adâncă și s-au apropiat de Hristos cu curaj și dorința de a primi ajutor. Domnul Hristos a înțeles că în El era pusă toată nădejdea lor, fără îndoială sau reținere și pentru aceasta le-a împlinit cererile.\nNoi, creștinii de astăzi, împovărați de greutăți și încurcați în ispitele ce se întâlnesc peste tot în această lume secularizată, în care nu se mai dă atenție și sunt încălcate poruncile și învățăturile evanghelice, trebuie să fim conștienți de puterile noastre mărginite, dar în același timp, să fim încrezători în puterea lui Hristos Care S-a jertfit pentru noi.\nFiica lui Iair a fost înviată din morți, a primit darul Lui, a trăit alături de familia ei și apoi a murit. Fiecare din noi se va întâlni cu Domnul Iisus Hristos și va avea parte de învierea din morți. Dacă Iisus, Cel care mântuiește lumea ca Mare Arhiereu sau ca „Unsul Domnului, este Cel ce are o preoție netrecătoare” (Evr. 7, 24), El este și „Mielul lui Dumnezeu, care ridică păcatele lumii” (In. 1, 29) prin jertfa Sa. Împărtășindu-ne cu Sfânta Euharistie, ne sfințim sufletul și trupul, primim putere împotriva păcatului și ne pregătim pentru viața veșnică, întrucât Mântuitorul ne încredințează și zice: „Cel ce mănâncă Trupul Meu și bea Sângele Meu are viață veșnică și Eu îl voi învia în ziua cea de apoi” (Ioan 6, 54). Împreună cu Hristos putem merge pe calea pe care ne-a arătat-o spre Împărăția lui Dumnezeu. Primind botezul creștin și rămânând „statornici în învățătura apostolilor și în împărtășire” (Fapte 2, 42), prin mărturisirea credinței noastre în El și prin lucrarea cea bineplăcută Lui, cerem și noi darul Domnului de a ne învia și pe noi, spre viața cea veșnică.\n","date":"27 octombrie 2024","img":"/cuvant-duhovnicesc/prin-credinta-omul-se-ridica-din-pacat-si-dobandeste-indrazneala/featured.jpg","lang":"ro","langName":"Română","largeImg":"/cuvant-duhovnicesc/prin-credinta-omul-se-ridica-din-pacat-si-dobandeste-indrazneala/featured_hu_a1a738c3ece5976b.jpg","month":[{"title":"2024-10","url":"/month/2024-10/"}],"permalink":"/cuvant-duhovnicesc/prin-credinta-omul-se-ridica-din-pacat-si-dobandeste-indrazneala/","series":[],"smallImg":"/cuvant-duhovnicesc/prin-credinta-omul-se-ridica-din-pacat-si-dobandeste-indrazneala/featured_hu_6e830eada34cdb92.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 24-a După Rusalii","url":"/tags/duminica-a-24-a-dup%C4%83-rusalii/"},{"title":"Învierea Fiicei Lui Iair","url":"/tags/%C3%AEnvierea-fiicei-lui-iair/"}],"timestamp":1729987200,"title":"Prin credință, omul se ridică din păcat și dobândește îndrăzneală","year":[{"title":"2024","url":"/year/2024/"}]},{"authors":[{"title":"","url":"/authors/ps-macarie--episcopul-ortodox-roman-al-europei-de-nord/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 23-a după Rusalii (Vindecarea demonizatului din ținutul Gherghesenilor)\n„În vremea aceea a venit Iisus cu corabia în ținutul Gherghesenilor, care este în fața Galileei. Și, ieșind pe uscat, L-a întâmpinat un bărbat din cetate, care avea demon și care de multă vreme nu mai punea haină pe el și în casă nu mai locuia, ci prin morminte. Văzându-L pe Iisus, a strigat, a căzut înaintea Lui și cu glas mare a zis: Ce ai cu mine, Iisuse, Fiul lui Dumnezeu Celui Preaînalt? Rogu-Te, nu mă chinui!, fiindcă poruncea duhului necurat să iasă din om, pentru că de mulți ani îl stăpânea; și era legat în lanțuri și în obezi, păzindu-l, dar el, sfărâmând legăturile, era dus de demon în pustie. Și l-a întrebat Iisus, zicând: Care-ți este numele? Iar el a zis: Legiune. Căci demoni mulți intraseră în el. Și-L rugau să nu le poruncească să meargă în adânc. Și era acolo o turmă mare de porci, care pășteau pe munte. Și L-au rugat să le îngăduie să intre în ei; iar El le-a îngăduit. Și, ieșind demonii din om, au intrat în porci, iar turma s-a aruncat de pe țărm în lac și s-a înecat. Iar păzitorii, văzând ce s-a întâmplat, au fugit și au vestit în cetate și prin sate. Atunci au ieșit locuitorii să vadă ce s-a întâmplat și au venit la Iisus și au găsit pe omul din care ieșiseră demonii, îmbrăcat și întreg la minte, șezând jos, la picioarele lui Iisus, și s-au înfricoșat. Iar cei ce văzuseră le-au spus cum a fost izbăvit demonizatul. Și L-a rugat pe El toată mulțimea din ținutul Gherghesenilor să plece de la ei, căci erau cuprinși de frică mare. Atunci El, intrând în corabie, S-a întors înapoi. Iar bărbatul din care ieșiseră demonii Îl ruga să rămână cu El. Iisus însă i-a dat drumul, zicând: Întoarce-te la casa ta și spune cât bine ți-a făcut ție Dumnezeu. Și el a plecat, vestind în toată cetatea cât bine i-a făcut Iisus.” (Luca 8, 26-39)\nÎn pericopa de astăzi, pe de o parte, Îl vedem pe Hristos ca un Eliberator și Tămăduitor, iar, pe de altă parte, vedem mulțimea concetățenilor demonizatului, pe ghergheseni, „înfricoșați” de ceea ce văzuseră: vindecarea și eliberarea demonizatului. Mai mult decât alte vindecări, mai ales cele care îndreptau infirmități trupești, vindecarea demonizaților este mai mult decât o tămăduire: este prin excelență eliberare din robia duhurilor celor rele, care deveniseră stăpânii celor pe care-i chinuiau. Așa a fost și în cazul fiicei cananeencei, în cazul fiului lunatic, al Mariei Magdalena, cea care va deveni mai târziu mironosiță.\nVedem, așadar, puterea nemăsurată a lui Dumnezeu care, printr-un singur cuvânt, alungă demonii și descoperă neputința lor deplină în fața Mântuitorului. Totodată, mai vedem cât de distrugători pot fi demonii nu doar față de oameni, ci chiar și față de animale, iar în ultimul rând ne este prezentată, ca un avertisment, reacția necredincioșilor gadareni la această minune uluitoare - Dumnezeu ne lasă libertatea de a alege să-L urmăm sau, în mod tragic, să Îi cerem să plece.\nDomnul Hristos împreună cu apostolii ajung în ținutul Gadarenilor, după un episod dramatic în care o furtună teribilă i-a îngrozit pe ucenici, în ciuda prezenței lui Iisus în fragila ambarcațiune de pe Marea Tiberiadei (Luca 8, 24). Mântuitorul îi mustră pentru necredință, arătându-le că, atunci când El le este alături, nu au de ce să se teamă. După furtuna de pe mare, ucenicii se confruntă cu altă cumplită furtună, de această dată de natură duhovnicească, fiind întâmpinați de „un bărbat din cetate, care avea demon și care de multă vreme nu mai punea haină pe el și în casă nu mai locuia, ci prin morminte” (Luca 8, 27).\nOmul este creat pentru Dumnezeu pentru a fi liber§ Omul este creat pentru Dumnezeu pentru a fi liber și pentru a răspunde chemării Sale, iubirii Sale. Atunci când omul nu răspunde acestei chemări, pe de o parte, ratează întâlnirea cu Dumnezeu, iar, pe de altă parte, intră în cumplita robie față de tatăl minciunii și ucigașul de oameni. A treia cale pentru om nu există! Fie în comuniune cu Dumnezeu, fie în robie cu diavolul. În cazul demonizaților, vedem această robie în aspectele sale cele mai brutale, cele mai fățișe.\nÎn cazul acestui om, părtășia cu puterile întunericului a dus la o triplă alienare: de societatea în care trăia - avându-și de acum locuința în morminte; de familie, trăind într-o solitudine sfâșietoare, neavând o „casă”; și de sine însuși, ajungând la o pierdere ireversibilă a identității și o degradare cumplită a chipului lui Dumnezeu în om, renunțând și la cele mai elementare semne ale umanității, hainele.\nDemonizatul era într-o condiție extremă, iar aceasta deoarece se afla sub robia nu doar a unui duh diavolesc sau a doi, trei, ci, așa cum vom afla în continuare, a unor legiuni întregi de duhuri rele. Cu toate că se afla sub stăpânirea completă a acelor legiuni, iată că acest suflet chinuit nu era ucis, așa cum ar fi putut cu ușurință să facă legiunile de diavoli, ci se afla ținut în această agonie zbuciumată. De ce? Ca să insufle groază omului și sentimentul de putere căreia nu i te poți opune.\nAceasta este „închinarea” pe care o cere diavolul de la om: spaimă și groază paralizantă, sentimentul neputinței. „Orice rezistență este inutilă” - ar putea fi rezumat mesajul transmis de legiunile de duhuri rele care ocupă și astăzi văzduhurile. „Nu are nici un sens să ni te opui” - ne transmit neîncetat prin purtătorii lor de mesaj aceste legiuni în toată vremea.\nAtunci când demonizatul l-a văzut pe Mântuitorul, a strigat cu obrăznicie, dar și frică: „Ce ai cu mine, Iisuse, Fiul lui Dumnezeu Celui Preaînalt? Rogu-Te, nu mă chinui”. Este uimitor să vedem cum demonii, plini de nebunie și obrăznicie, își recunosc destinul inevitabil (cf. Matei 25, 41), știind că vor fi aruncați în gheenă, dar totuși nu se schimbă. La fel, unii oameni, cuprinși de duhul potrivnic, știu cine este Hristos și cunosc poruncile Lui, dar refuză să se schimbe, iar frica lor nu este acea teamă de Dumnezeu care aduce înțelepciune (Pilde 1, 7), ci groaza unui suflet împietrit în necredință care se împotrivește îndreptării.\nRolul celui rău este de a dezintegra sufletul§ Mai departe, atunci când Domnul l-a întrebat pe demonizatul din Gadara: „Care este numele tău?”, iar răspunsul primit este „Legiune”, vedem mai întâi cum demonii dezvăluie pierderea identității acestui om, deoarece în Sfânta Scriptură a fi numit (a primi un nume) înseamnă a avea o identitate personală și unică, creată după chipul și asemănarea lui Dumnezeu. Rolul celui rău este tocmai acela de a distruge această unicitate, de a dezintegra sufletul și de a-l împinge într-o existență fără „cămin” - în deșertul demonilor, departe de stabilitatea și relațiile pe care le avem ca ființe umane și cu Cel de Sus. Această stare de dezintegrare profundă este semnul clar că nici o persoană nu poate rămâne întreagă și echilibrată dacă îngăduie, sub orice chip, părtășia cu întunericul. Orice „alianță” cu răul, fie ea voluntară sau involuntară, conduce la divizare interioară și exterioară, fragmentare deplină și în cele din urmă la o derivă inevitabilă înspre abisul răutății. Fiindcă diavolul nu are prieteni, ci doar sclavi și cel care consideră că poate să fie în sfera de influență a celui rău (prin magie, vrăjitorie, adicții de tot felul, cârdășie cu lumea interlopă, exploatare a semenului și multe altele) și să rămână întreg se înșală amarnic!\nApoi mai vedem cât de importantă este Taina Spovedaniei, Taina Mărturisirii, Taina Pocăinței. Odată verbalizat cu pocăință, răul își pierde puterea. Leacul pentru această otravă a sufletului, acest monstru cu multe capete care ne amenință sufletele, îl reprezintă pocăința sinceră și profundă, rugăciune neîncetată și post, primirea Sfintelor Taine. Doar așa putem scăpa de înșelăciunile antihristice ale demonilor necurați. Așa cum spune Mântuitorul, „acest fel de demoni nu iese decât prin rugăciune și post” (Matei 17, 21). De aceea, Sfânta Biserică a rânduit posturile de peste an, întărite cu rugăciuni stăruitoare și neîncetate, ca arme duhovnicești împotriva puterilor răului și unelte de luminare și sfințire a sufletului în lupta pentru mântuire.\nFără îngăduința lui Dumnezeu, îngerii căzuți nu au nici o putere§ Domnul Hristos, spune Sfântul Ioan Gură de Aur, a permis ca demonii să intre în porci pentru a ne arăta că fără îngăduința lui Dumnezeu îngerii căzuți nu au nici o putere asupra creației sau a omului. În al doilea rând, demonii, paradoxal, admit existența vieții de după moarte, un adevăr pe care mulți dintre noi îl negăm sau îl punem la îndoială, întrebând: „Cine s-a întors de acolo să ne spună?”. Iată că diavolul, martor al adevărurilor veșnice, chiar dacă împotriva interesului său, recunoaște realități pe care noi, creștinii, le ignorăm adesea. El admite existența iadului, recunoscând adâncurile ca loc al chinului veșnic. Apoi, în al treilea rând, îngăduind demonilor să intre în turma de porci, Mântuitorul îl arată pe Satana ca fiind „tatăl minciunii” (Ioan 8, 44). Părintele Nicolae Steinhardt merge mai departe și afirmă că cel rău este și tatăl iluziilor - „pentru că are putere numai asupra imaginii deviate, numai asupra erorii, numai asupra esenței corupte; prințul spaimelor. Pentru că înfiorător este să vezi că de fapt te afli închis - angajat (angajat înseamnă și năimit, tocmit ca slujitor) - într-o uriașă construcție șubredă, greșită, care nu poate să nu se prăbușească, asemenea unui castel din cărți de joc” (Nicolae Steinhardt, Jurnalul fericirii, Editura Mănăstirii Rohia, Rohia, 2005, pp. 97-98).\nDe fiecare dată când păcătuim și urmăm dorințele noastre în locul poruncilor lui Dumnezeu, ne înstrăinăm de adevăr. Hristos nu doar că l-a vindecat pe omul demonizat, dar a adus judecată asupra celor care creșteau porci, încălcând legea iudaică, arătându-le greșeala. În loc să vadă în această faptă un prilej de îndreptare și eliberare, oamenii au reacționat cu teamă și respingere, concentrându-se doar pe pierderea lor materială.\nOmul păcătos fuge asemenea lui Adam§ De multe ori, păcatul creează în sufletul omului o stare asemănătoare cu cea a crescătorilor de porci din ținutul Gadarenilor. Omul păcătos, în loc să alerge la Hristos cu credință și nădejde de mântuire, fuge și se ascunde, asemenea lui Adam în grădina Edenului, după cădere. El încearcă să se ascundă nu doar de Dumnezeu, dar și de sine însuși și de ceilalți, refuzând confruntarea cu propriile păcate. Astfel, el trăiește o dramă interioară, o suferință tăcută, alegând să rămână în mizeria păcatului, în loc să găsească eliberare și pace în brațele lui Hristos. Aceasta este capcana păcatului: în loc să ne împingă spre pocăință, adesea ne aruncă în izolare și disperare.\nÎn contrast cu cei care au fugit când au văzut puterea lui Dumnezeu, ne putem aminti de o altă întâmplare, când cineva și-a văzut păcatul, dar nu a fugit, ci a mărturisit cu curaj. Sfânta Fotinia, femeia samarineancă de la fântâna din Sihar, după ce Domnul i-a arătat că îi cunoaște toate păcatele, nu s-a ascuns, ci a fugit în cetate și a proclamat: „Veniți, vedeți un om care mi-a spus toate lucrurile pe care le-am făcut: nu este acesta Hristosul?” (cf. Ioan 4, 29). Ea a reacționat cu dragoste și credință, devenind întocmai cu apostolii.\nDar crescătorii de porci, văzându-și profitul pierdut, au fugit nu din dorința de schimbare sau propovăduire, ci pentru a-și apăra interesele materiale, raportând superiorilor lor pierderea lor ilicită. Ei au văzut puterea lui Dumnezeu, dar s-au temut, pentru că nu voiau să își schimbe modul de viață. Hristos cere de la fiecare dintre noi o transformare profundă, o schimbare esențială, iar cunoașterea Sa necesită o reacție - să acționăm în conformitate cu Lumina pe care o primim prin credință și prin Botez!\nCare este efectul vindecării demonizatului? Care este efectul atingerii harului lui Dumnezeu de un suflet chinuit? „Au venit la Iisus și au găsit pe omul din care ieșiseră demonii, îmbrăcat și întreg la minte, șezând jos, la picioarele lui Iisus.”\nViața creștină începe prin recunoașterea smerită a harului primit§ Vedem în Evanghelie cum omul eliberat de legiunea de demoni stă acum la picioarele lui Hristos, îmbrăcat și cu mintea limpede, recunoscând cu adâncă mulțumire minunile pe care Dumnezeu le-a săvârșit pentru el. Așa începe viața creștină: printr-o recunoaștere smerită a harului primit și o dorință de a rămâne în prezența Domnului.\nTotuși, să nu uităm că există un pericol ascuns despre care Domnul ne avertizează în alt loc din Evanghelia după Luca: pericolul unui suflet curățit, dar care nu își trăiește pocăința. „Când duhul cel necurat iese din om, umblă prin locuri fără apă, căutând odihnă, și, negăsind, zice: Mă voi întoarce la casa mea, de unde am ieșit. Și, venind, o află măturată și împodobită. Atunci merge și ia cu el alte șapte duhuri mai rele decât el și, intrând, locuiește acolo; și se fac cele de pe urmă ale omului aceluia mai rele decât cele dintâi” (Luca 11, 24). De aceea, omul eliberat de păcat are datoria de a începe o viață de virtute, de a păstra harul primit și de a trăi în ascultare față de Hristos, în Sfânta Sa Biserică.\n„Și L-a rugat pe El toată mulțimea din ținutul Gherghesenilor să plece de la ei, căci erau cuprinși de frică mare.”\nCât de șocantă este reacția concetățenilor săi! Cât de diferit ar fi trebuit să fie răspunsul oamenilor din Gadara! Ei ar fi trebuit să se bucure și să-I ceară Domnului să rămână cu ei, așa cum au făcut samarinenii când Sfânta Fotinia le-a vestit despre Hristos. Dar în loc să fie recunoscători pentru eliberarea lor de păcat, crescătorii de porci au văzut doar pierderea materială. Domnul nu le-a distrus viețile, ci doar acel lucru care îi ducea la pieire, dar ei au refuzat darul Vieții adevărate.\nRobia față de Mamona are adesea un aspect deghizat§ De multe ori robia față de stăpânitorul acestei lumi, cum Îl numește Mântuitorul, față de Mamona, nu este atât de fățișă. Are un aspect deghizat. Deseori, preaiubiții mei, se prezintă chiar în chipul cucerniciei, iar atunci avem de-a face cu un duh antihristic, ce imită viclean originalul. Este o robie față de cele ale lumii. Așa se explică reacția gherghesenilor. Ei sunt „înfricoșați” de libertatea pe care o aduce Hristos. De posibilitatea de a se rupe de robia față de Mamona și față de toate vicleniile acestei lumi. Într-un fel, gherghesenii au intuit că Mântuitorul nu doar a performat o vindecare a unui sărman bolnav. Acolo a fost mai mult, mult mai mult: o biruință asupra întunericului, asupra minciunii, asupra răutății. Iar ei nu voiau să facă parte din acest război nevăzut. Nu voiau să-și schimbe viețile, să se rupă de legăturile, atașamentele care-i țineau prizonieri în această lume.\nSfântul Ioan Evanghelistul afirmă: „Cel ce crede în El nu este judecat, iar cel ce nu crede a și fost judecat, fiindcă nu a crezut în numele Celui Unuia-Născut, Fiul lui Dumnezeu. Iar aceasta este judecata, că Lumina a venit în lume și oamenii au iubit întunericul mai mult decât Lumina. Căci faptele lor erau rele. Că oricine face rele urăște Lumina și nu vine la Lumină, pentru ca faptele lui să nu se vădească” (Ioan 3, 18-20).\nAdevărul este că mulți nu înțeleg, dar, mai grav, cei mai mulți nu vor să înțeleagă. Cunoașterea implică responsabilitate, iar odată ce înțelegi adevărul, trebuie să faci pasul următor: să acționezi în conformitate cu el. Oamenii, chiar și cei care se numesc creștini, se tem de această responsabilitate, pentru că schimbarea cere efort și renunțare la comoditatea păcatului. De multe ori, încercăm să ascundem adevărul de noi înșine, pentru a evita consecințele acțiunii bazate pe acea cunoaștere. Aici vedem importanța Tainei Spovedaniei. Este ușor să ne ascundem păcatele adânc în noi, dar în fața unui duhovnic, când suntem provocați să le mărturisim, devenim conștienți de ele în mod real. Când suntem sinceri și avem suficientă rușine să nu ascundem ceva în fața lui Dumnezeu și a preotului care este martorul Său, Domnul ne descoperă ce este cu adevărat în neregulă cu noi. Spovedania nu este doar o verbalizare a păcatelor, ci și o cale de a ne trezi conștiința și de a începe procesul adevăratei pocăințe, adevăratei vindecări.\nMântuitorul le-a oferit acestor oameni o a doua șansă§ În cele din urmă, deși fostul demonizat dorea să-L urmeze pe Hristos, vedem că Domnul i-a cerut să rămână în acel loc și să mărturisească ceea ce Dumnezeu a făcut pentru el. El a devenit astfel un apostol în mijlocul celor care-l cunoșteau. În Atotmilostivirea Sa, Mântuitorul le-a oferit acestor oameni o a doua șansă. Deși reacția lor inițială a fost de teamă și respingere, omul vindecat, trimis să mărturisească minunile lui Dumnezeu, ar fi putut, în timp, să aducă lumina credinței în inimile lor. Sfântul Serafim de Sarov spune: „Dobândește pacea și mii de oameni din jurul tău se vor mântui”. Aceasta este nădejdea creștină: că nimeni nu este definitiv pierdut, oricât de împietrit ar părea la început.\nSă nu ne înfricoșăm de libertatea în Hristos! Să îndrăznim să-I urmăm, cu deplină încredere, până la capăt. Dumnezeul nostru este Dumnezeul iubirii și al libertății. El nu silește și nu forțează pe nimeni. „Cine voiește” își ia crucea și îi urmează lui Hristos. Cine voiește! Vedem însă că în lume nu este așa. În lume există o continuă luptă de subjugare a omului de către om și de extindere a robiei lui Mamona. Uneori, această luptă este mai insidioasă, mai perfidă, mai ascunsă. Alteori, cum este în zilele noastre, această luptă este pe față, din ce în ce mai pe față. Nu uita, scump frate și scumpă soră, că ești slobod/slobodă în Hristos. Nu uita că ești fiu și ești fiică a luminii. Nu uita că ai părtășie cu Maica Domnului și cu sfinții! Nu uita că libertatea ta a fost plătită cu sânge, și încă Sângele cel preasfânt al lui Hristos. Să rămânem, așadar, în libertatea Mântuitorului!\n","date":"20 octombrie 2024","img":"/cuvant-duhovnicesc/diavolul-nu-isi-face-niciodata-prieteni-ci-numai-sclavi/featured.jpg","lang":"ro","langName":"Română","largeImg":"/cuvant-duhovnicesc/diavolul-nu-isi-face-niciodata-prieteni-ci-numai-sclavi/featured_hu_5dd75fd5ec54b0b8.jpg","month":[{"title":"2024-10","url":"/month/2024-10/"}],"permalink":"/cuvant-duhovnicesc/diavolul-nu-isi-face-niciodata-prieteni-ci-numai-sclavi/","series":[],"smallImg":"/cuvant-duhovnicesc/diavolul-nu-isi-face-niciodata-prieteni-ci-numai-sclavi/featured_hu_e9e7937081a70fa3.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 23-a După Rusalii","url":"/tags/duminica-a-23-a-dup%C4%83-rusalii/"},{"title":"Vindecarea Demonizatului Din Ținutul Gherghesenilor","url":"/tags/vindecarea-demonizatului-din-%C8%9Binutul-gherghesenilor/"}],"timestamp":1729382400,"title":"Diavolul nu își face niciodată prieteni, ci numai sclavi","year":[{"title":"2024","url":"/year/2024/"}]},{"authors":[{"title":"","url":"/authors/ps-timotei--episcopul-ortodox-roman-al-spaniei-si-portugaliei/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 21-a după Rusalii (Pilda semănătorului)\n„Zis-a Domnul pilda aceasta: Ieșit-a semănătorul să semene sămânța sa. Și, semănând el, una a căzut lângă drum și a fost călcată cu picioarele și păsările cerului au mâncat-o. Și alta a căzut pe piatră și, răsărind, s-a uscat, pentru că nu avea umezeală. Alta a căzut între spini, iar spinii, crescând cu ea, au înăbușit-o. Iar alta a căzut pe pământul cel bun și, crescând, a făcut rod însutit. Acestea zicând, striga: Cine are urechi de auzit, să audă! Și ucenicii Lui Îl întrebau: Ce înseamnă pilda aceasta? El a zis: Vouă vă este dat să cunoașteți tainele Împărăției lui Dumnezeu, iar celorlalți, în pilde, ca, văzând, să nu vadă și, auzind, să nu înțeleagă. Iar pilda aceasta înseamnă: Sămânța este cuvântul lui Dumnezeu; cea de lângă drum sunt cei care aud, apoi vine diavolul și ia cuvântul din inima lor, ca nu cumva, crezând, să se mântuiască; iar cea de pe piatră sunt aceia care, auzind cuvântul, îl primesc cu bucurie, dar aceștia nu au rădăcină; ei cred până la o vreme, iar la vreme de încercare se leapădă. Cea căzută între spini sunt cei ce aud cuvântul, dar, umblând cu grijile și cu bogăția și cu plăcerile vieții, se înăbușă și nu rodesc. Iar cea de pe pământ bun sunt cei care, cu inimă curată și bună, aud cuvântul, îl păstrează și rodesc întru răbdare. După ce a spus acestea, a strigat: Cine are urechi de auzit, să audă!” (Luca 8, 5-15)\nÎn Duminica a 21-a după Pogorârea Sfântului Duh, în bisericile noastre ortodoxe, la Sfânta și Dumnezeiasca Liturghie, se citește Pilda semănătorului, o pildă care, aparent, este ușor de înțeles. Această pildă ne descoperă felul în care Dumnezeu lucrează în lume și modul diferit prin care anumite categorii de oameni se fac părtași, sau nu, la această lucrare a lui Dumnezeu. Poate tocmai datorită acestui fapt, dar și datorită rugăminții ucenicilor Săi, Pilda semănătorului este singura pe care Mântuitorul nostru Iisus Hristos o interpretează.\nDin interpretarea făcută de Mântuitorul nostru știm că semănătorul este Dumnezeu, știm că sămânța pe care o seamănă este cuvântul Său și aflăm că în lume există patru categorii de oameni, catalogați fiecare în funcție de cum se raportează la cuvântul lui Dumnezeu, dar și în funcție de prioritățile pe care aceștia le au în viață.\nAceastă parabolă este redată de trei din cei patru evangheliști, Matei, Marcu și Luca, fiecare venind cu amănunte care, dacă le analizăm, ne ajută să înțelegem mult mai bine cele spuse și explicate de către Hristos Domnul.\nÎn textul evanghelic de la Luca, din a cărui Evanghelie s-a citit astăzi la Sfânta Liturghie, la cererea ucenicilor de a li se explica parabola, Mântuitorul le spune următoarele cuvinte: „Vouă vă este dat să cunoașteți tainele Împărăției lui Dumnezeu, iar celorlalți în pilde, ca, văzând, să nu vadă și, auzind, să nu înțeleagă”. Aceste cuvinte ne pun un mare semn de întrebare. De ce ar vorbi Mântuitorul pentru a nu fi înțeles? Oare El i-a împărțit pe oameni în două categorii, una care să înțeleagă cele spuse de El, iar alta care să nu înțeleagă? Dacă ar fi așa, cu ce sunt vinovați aceia care se regăsesc în prima categorie? Procedând așa, oare Domnul nu-i discriminează pe cei care nu înțeleg? Înțelesul acestor cuvinte nu este cel care ni se pare la prima citire sau auzire a textului. La o analiză mai profundă a acestui pasaj din Evanghelie, înțelegem că ucenicilor le este dat să cunoască tainele Împărăției lui Dumnezeu, taine care sunt date spre a fi cunoscute și de către ceilalți, doar că celorlalți le este dat să cunoască aceste taine în pilde, pilde care, în mod normal, erau ușor de înțeles chiar de către cei neștiutori de carte sau de către cei mai puțin înțelepți. Să nu uităm că una dintre ocupațiile de bază ale iudeilor era agricultura, iar Hristos Domnul se folosește de această îndeletnicire a poporului iudeu, rostindu-le Pilda semănătorului, tocmai pentru ca aceștia să înțeleagă și să cunoască tainele Împărăției. Cercetând alte traduceri, în alte limbi, ale finalului acestui verset scripturistic, găsim o traducere mult mai exactă și mai fidelă a acestui verdict dat de Mântuitorul. Traducerea în limba română ar fi următoarea: „…dar pentru ceilalți, în pilde, pentru ca ei să vadă fără să vadă și ca să audă fără să înțeleagă”. Din această traducere tragem concluzia că Domnul le vorbește în pilde ca totuși oamenii să vadă, chiar dacă nu văd, și să audă chiar dacă nu înțeleg.\nAceastă înțelegere a celor spuse de Mântuitorul o găsim în aceeași parabolă, relatată de Sfântul Apostol și Evanghelist Marcu, într-o traducere în limba franceză, în Noul Testament interliniar, greacă/franceză, interpretare pe care o dă și părintele profesor dr. Stelian Tofană. El afirmă faptul că acest cuvânt, μηποτε mipote, din limba greacă, pe care-l găsim în textul de la Marcu, în acest context ar trebui tradus cu expresia „dacă nu”. Deci, am avea următoarea traducere: „… și așa - vorbindu-le în pilde - ei pot bine să privească, dar fără să vadă cu adevărat, ei pot să audă bine, dar fără să înțeleagă cu adevărat, dacă nu se vor întoarce la Dumnezeu și Dumnezeu le va ierta lor”.\nDumnezeu nu nedreptățește pe nimeni§ Voia Mântuitorului este ca lumea să înțeleagă cuvintele Sale și înțelegându-le să se întoarcă la El, iar El să mântuiască lumea. Acest mare adevăr îl aflăm tot de la Mântuitorul, care le explică ucenicilor de ce se adresează lumii în pilde. Tocmai datorită faptului că, din nefericire, se împlinește cu ei - cu lumea - prorocia lui Isaia, care zice: „Cu urechile veți auzi, dar nu veți înțelege, și cu ochii vă veți uita, dar nu veți vedea. Căci inima acestui popor s-a învârtoșat și cu urechile aude greu și ochii lui s-au închis, ca nu cumva să vadă cu ochii și să audă cu urechile și cu inima să înțeleagă și să se întoarcă, și Eu să-i tămăduiesc pe ei”. Mântuitorul se confruntase deja cu neputința poporului descrisă de profetul Isaia când a vorbit ucenicilor Săi pe față, nu în pilde, despre necesitatea împărtășirii cu Trupul și Sângele Său. „Dacă nu veți mânca trupul Fiului Omului și nu veți bea sângele Lui, nu veți avea viață în voi”. Reacția unora dintre ucenicii Lui a venit imediat. „Greu este cuvântul acesta! Cine poate să-l asculte? Și de atunci mulți dintre ucenicii Săi s-au dus înapoi și nu mai umblau cu El.”\nCuvântul lui Dumnezeu este adresat tuturor oamenilor, atât celor care se consideră drepți, cât și păcătoșilor. Hristos s-a jertfit pentru tot omul care vine în lume. Chiar și în slujirea cea cuvântătoare, duhovnicească, în care Hristos Domnul se aduce jertfă pe Sine Însuși, în Sfânta Liturghie, facem cunoscut credincioșilor, prin rugăciunea pe care preotul o citește după ce darurile de pâine și de vin s-au transformat în Trupul și Sângele Mântuitorului nostru, faptul că Îi aducem lui Dumnezeu „această slujire cuvântătoare pentru toată lumea” și mai apoi „pentru Sfânta, Sobornicească și Apostolică Biserică”. Prin urmare, tot omul este chemat să se desăvârșească prin jertfa lui Hristos. De aceea, Semănătorul nu ține cont de faptul că sămânța pe care o seamănă, una cade pe drum, alta pe piatră, alta între mărăcini, iar alta în pământ bun. Dumnezeu, în lucrarea lui, nu este nepăsător cu cuvântul Său, El nu risipește niciodată, ci dimpotrivă, este bogat în darurile Sale, pe care cu îmbelșugare le revarsă asupra tuturor oamenilor și asupra întregii creații, voind și dorind mântuirea omului. Cert este faptul că, din cauza afundării în păcat, inima omului era învârtoșată, era un pământ nearat1, nepregătit întru totul pentru a primi sămânța, pentru a primi cuvântul. Dar, cu toate acestea, Semănătorul își duce la capăt lucrarea Sa, semănând cu nădejde și dându-ne pildă de smerenie și de pocăință.\nCând ți-e inima bătătorită ca-n drum, nu poate răsări nimic bun din ea§ Domnul este Cel care ne-a arătat pocăința ca fiind calea care duce la mântuire și la bucurie, pentru că „cei ce seamănă cu lacrimi de pocăință cu bucurie vor secera”. El este Cel care, așa cum citim în rugăciunea a șasea de la Taina Sfântului Maslu, se căiește sau îi pare rău de faptele rele făcute de om. Lipsa credinței, nepăsarea pentru cele duhovnicești și egoismul, aceste fapte rele fac ca inima omului să se bătătorească asemenea unui drum. O astfel de inimă devine insensibilă. Nu doar la cuvântul lui Dumnezeu, ci la tot ce este frumos. Un om care are o astfel de inimă nu este în stare să iubească, să primească nici o învățătură, de nici un fel, oricare ar fi ea sau de unde și de la cine ar veni ea. Un astfel de om se crede atotștiutor, își este autosuficient, iar de cele mai multe ori îi nesocotește pe toți cei care se află în fața lui. Despre acești oameni putem spune că sunt cei care aud cuvântul, dar disprețuindu-l, nu-i dau nici o șansă acestuia să încolțească în inima lor. Drept urmare, vine diavolul, asemenea unei păsări de pradă, care stă la pândă, și fură imediat cuvântul din inima unui astfel de om, „ca nu cumva să se mântuiască”.\nSfântul Apostol și Evanghelist Matei vine cu un detaliu important. Din relatarea lui, acei oameni care au inimile bătătorite sunt cei care totuși aud cuvântul lui Dumnezeu, dar nu-l înțeleg. Dumnezeu nu ne vorbește după nici o logică omenească sau după cum i se pare drept omului. Un alt detaliu al parabolei, la care trebuie să fim atenți și care ne clarifică de ce unii oameni nu înțeleg cuvântul lui Dumnezeu, este faptul că sămânța este furată de către diavol din inima omului, nu din mintea lui. Sămânța nu este semănată în mintea omului, ci în inima lui. Datorită acestui fapt, cuvântul lui Dumnezeu nu se pătrunde și nu se poate înțelege cu mintea. Matematicianul și teologul francez Blaise Pascal, care a trăit în secolul al 17-lea, a ajuns să confirme acest adevăr când a spus: „Inima are rațiuni pe care rațiunea nu le cunoaște”, iar Antoine de Saint-Exupéry, în una din cărțile copilăriei noastre, „Micul prinț”, pune în gura vulpii următoarea afirmație: „Bine nu vedem decât cu inima. Esențialul este invizibil pentru ochi”. Pentru om esențialul nu este nimic altceva decât mântuirea care ne vine prin Hristos și de la Hristos, Cel ce este iubitor de oameni și bogat în milă, iar acest esențial nu-l vom descoperi sau îl vom dobândi cu ochii trupești, ci cu ochii duhovnicești, care sunt adânciți în inimă.\nAceia care aud cuvântul lui Dumnezeu, dar îl trec pe acesta prin minte, prin rațiune, și nu îl lasă să coboare în inimă au puține șanse de mântuire. Sfântul Apostol Pavel spune: „De vreme ce întru înțelepciunea lui Dumnezeu lumea n-a cunoscut prin înțelepciune pe Dumnezeu, a binevoit Dumnezeu să mântuiască pe cei ce cred, prin nebunia propovăduirii”. De aceea Hristos caută la inima omului și se străduiește să așeze sămânța cuvântului în inimă, prin propovăduire, fie ea și în pilde, iar nu în minte.\nO inimă de piatră nu poate intra în Împărăția lui Dumnezeu§ Tot la fel se întâmplă și cu aceia care au sufletele și inimile de piatră. Aceștia se pare că primesc cuvântul, unii dintre ei chiar cu bucurie, dar se leapădă foarte repede din cauza faptului că nu au rădăcină, pe de o parte, pentru că nu sunt statornici în credința lor, iar pe de alta, pentru că nu nădăjduiesc în purtarea de grijă a lui Dumnezeu și, la vreme de încercare, din frică, se leapădă de El. Toți cei care am primit Taina Sfântului Botez, am fost altoiți pe Hristos. Doar rămânând altoiți pe El putem să ne hrănim cu hrana cea duhovnicească, ce ne vine de la Dumnezeu prin lucrarea harului. Harul Domnului nostru Iisus Hristos este de fapt seva cea hrănitoare, apa cea vie de care are nevoie cuvântul pentru a încolți în sufletele noastre. În Sfânta Scriptură avem un exemplu rău, pe Irod, care știm că îl stima pe Sfântul Ioan Botezătorul, „și auzindu-l multe făcea și cu drag îl asculta”, dar acest lucru nu l-a împiedicat să-i taie capul prorocului.\nCuvântul lui Hristos, dacă nu este lăsat să se înrădăcineze în sufletul omului, iar odată înrădăcinat, dacă nu este voință și împreună lucrare a omului cu harul primit de la Hristos, de la sine, nu are putere de a-l schimba pe om și de a-l face duhovnicesc. Datorită acestui fapt, Sfântul Apostol Pavel ne atrage atenția: „Nici unul din voi să nu se împietrească prin înșelăciunea păcatului”. Păcatul este piedică în sălășluirea harului în om.\nPlăcerile vieții, avuția și grijile față de lucrurile lumești sunt spinii care sufocă cuvântul semănat de Dumnezeu din inima omului, chiar dacă acesta poate avea pământ bun. Nu putem sluji la doi domni.\nLipiți de bogății, sufletele ne devin asemeni regelui Midas, nevii§ Sfântul Ioan Gură de Aur ne atrage atenția că singurii vinovați suntem noi de faptul că, odată încolțită fiind sămânța în inimile noastre, aceasta se usucă din cauza spinilor care cresc odată cu ea. Încă de la căderea în păcat a protopărinților noștri, noi, oamenii, am prins un prost obicei, acela de a nu ne asuma responsabilitatea pentru faptele noastre. De multe ori ne scuzăm și dăm vina pe alții. Zice el: „Dacă cuvântul dumnezeiesc se ofilește, nu este din cauza spinilor, ci din cauza celui care a lăsat spinii să crească. Pentru că, dacă vrei doar, poți să oprești acea plantă rea de la încolțire. Deci, nu trebuie să arunci vina pe lucruri, ci pe voința ta cea dăunătoare”. Nu lucrurile din jurul nostru sunt rele, ci modul în care noi ne raportăm la ele și le folosim pe acestea ne poate dăuna. Cert este că, pentru a aduce rod în inimile noastre Cuvântul lui Dumnezeu, trebuie să-L iubim pe Dumnezeu, să ne legăm inimile noastre de lucrurile cele dumnezeiești și folositoare și să lepădăm de la noi lucrurile lumești și trecătoare, să lepădăm toată grija cea lumească, așa cum suntem îndemnați la fiecare Sfântă Liturghie și de către Sfântul Apostol și Evanghelist Ioan, care zice: „Nu iubiți lumea, nici cele ce sunt în lume. Dacă cineva iubește lumea, iubirea Tatălui nu este întru el; Pentru că tot ce este în lume, adică pofta trupului și pofta ochilor și trufia vieții, nu sunt de la Tatăl, ci sunt din lume. Și lumea trece și pofta ei, dar cel ce face voia lui Dumnezeu rămâne în veac”.\nAcei oameni în care rămâne iubirea Tatălui sunt pământul cel bun. Ei sunt cei care primesc sămânța cuvântului dumnezeiesc cu inimă curată și bună, fără de care nu ne este cu putință a se păstra cuvântul. Din Sfânta Scriptura știm că Maica Domnului păstra cuvintele Mântuitorului în inima ei. Numai păstrând, cu răbdare, cuvintele Lui în inima noastră, vom aduce rod îmbelșugat, deoarece cuvintele lui Hristos sunt pentru noi „duh și viață”.\nInima omului, după cum ne învață Mântuitorul Hristos, poate fi izvor al faptelor și lucrurilor rele, mai ales atunci când ea nu este trecută prin focul curățitor al rugăciunii și nu este îndeletnicită cu pocăința, dar poate deveni izvor al bunătăților, și este de dorit să fie așa, atunci când, prin mărturisirea păcatelor și a gândurilor celor rele, precum și prin împărtășirea cu Sfântul Trup și Sânge ale Mântuitorului nostru Iisus Hristos, ea este curățită de păcate, devenind pământ bun și fertil.\nPrin urmare, este foarte important să ne lucrăm inima, asemenea unui ogor care se pregătește pentru însămânțare, pentru a o transforma în „pământ bun”, în care să răsară, să crească și să rodească sămânța cea bună pe care o seamănă Hristos Domnul, fiind conștienți că Hristos ne va cere de la fiecare inima, iar mântuirea ni se va da în dar, în funcție de ce Domnul va găsi în ea, atunci când o va cerceta.\nÎn încheiere, cred că e bine să ne amintim de un sfat dat fiului său de Înțeleptul Solomon. „Fiul meu, păzește-ți inima mai mult decât orice, căci din ea țâșnește viața.”\nNotă:\n1 Trebuie să știm faptul că, în perioada în care Mântuitorul a rostit această parabolă, în Țara Sfântă mai întâi se semăna și doar după aceea se ara pământul, astfel încât sămânța să fie acoperită de acesta.\n","date":"13 octombrie 2024","img":"/cuvant-duhovnicesc/cuvintele-lui-hristos-sunt-duh-si-viata/featured.jpg","lang":"ro","langName":"Română","largeImg":"/cuvant-duhovnicesc/cuvintele-lui-hristos-sunt-duh-si-viata/featured_hu_ca2b0039135c901a.jpg","month":[{"title":"2024-10","url":"/month/2024-10/"}],"permalink":"/cuvant-duhovnicesc/cuvintele-lui-hristos-sunt-duh-si-viata/","series":[],"smallImg":"/cuvant-duhovnicesc/cuvintele-lui-hristos-sunt-duh-si-viata/featured_hu_aa156a64f1b990de.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 21-a După Rusalii","url":"/tags/duminica-a-21-a-dup%C4%83-rusalii/"},{"title":"Pilda Semănătorului","url":"/tags/pilda-sem%C4%83n%C4%83torului/"}],"timestamp":1728777600,"title":"Cuvintele lui Hristos sunt duh și viață","year":[{"title":"2024","url":"/year/2024/"}]},{"authors":[{"title":"","url":"/authors/ps-siluan--episcopul-ortodox-roman-al-italiei/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 20-a după Rusalii (Învierea fiului văduvei din Nain)\n„În vremea aceea S-a dus Iisus într-o cetate numită Nain și împreună cu El mergeau ucenicii Lui și mulțime mare. Iar când S-a apropiat de poarta cetății, iată scoteau un mort, singurul copil al mamei sale, și ea era văduvă, iar mulțime mare din cetate era cu ea. Și, văzând-o Domnul, I s-a făcut milă de ea și i-a zis: Nu plânge! Atunci, apropiindu-Se, S-a atins de sicriu, iar cei ce-l duceau s-au oprit. Și a zis: Tinere, ție îți zic, scoală-te! Iar cel ce fusese mort s-a ridicat și a început să vorbească, iar Iisus l-a dat mamei sale. Și frică i-a cuprins pe toți și slăveau pe Dumnezeu, zicând: Proroc mare S-a ridicat între noi și Dumnezeu a cercetat pe poporul Său.” (Luca 7, 11-16)\nAm folosit expresia „mare minune” pentru că, pe toată perioada propovăduirii Sale pe pământ, Mântuitorul Hristos a mai făcut o asemenea minune doar de încă două ori. În primul caz - conform relatării aceluiași evanghelist (Luca 8, 41-56), dar consemnată și de evangheliștii Matei (9, 18-26) și Marcu (5, 21-43) - este vorba de învierea unei copile de doisprezece ani, fiica lui Iair, mai-marele sinagogii. În al doilea caz, este vorba despre învierea lui Lazăr, prietenul Domnului, după patru zile de la adormirea sa, așa cum ne relatează (doar) Evanghelistul Ioan (capitolul 11). Episodul cu învierea fiului văduvei din Nain se situează la începutul propovăduirii Mântuitorului, după alegerea apostolilor (cap. 6, 13-16), predica de pe munte (6, 17-49) și vindecarea slugii sutașului (7, 1-10).\nCel Care a zis „Eu sunt calea, adevărul și viața” (Ioan 14, 6) Își face „cale” către o cetate vizitată de moarte, a cărei pradă era tânărul și unicul fiu al unei văduve. Fiul lui Dumnezeu se face Fiul Omului pentru a-i smulge, din ghearele morții celei veșnice, pe fiii Adamului celui căzut și îl face pe tânărul mort din cetatea Nain să preguste din viața cea nouă pe care El o aduce în lume, ca unul Care a venit „ca (lumea) viață să aibă și din belșug să aibă” (cf. Ioan 10, 10).\nLa vederea cortegiului funebru și a mulțimii care o însoțea pe văduva ce își ducea unicul fiu spre îngropare, Mântuitorului „I se face milă”. Verbul folosit în greacă (evsplaghnizomai) este unul bogat în semnificații. Cuvântul grecesc ce constituie rădăcina acestui verb este splaghnon și semnifică, primordial, viscerele sau măruntaiele omului, dar este folosit și pentru a desemna sânul matern și, prin extensie, inima, locul unde se situează în om sentimentele, emoțiile și, între acestea, în mod special, compătimirea. Cuvântul se găsește în diferite rugăciuni și este tradus ca milă („Ceea ce ești izvorul milei”…, rugăciune rostită de clerici înainte de înveșmântarea pentru Sfânta Liturghie), cu milostivire (în rugăciunea rostită de preot la finalul ecteniei mari) sau, în limbaj mai arhaic, milosârdie (de la slavonescul miloserdie - inimă miloasă).\nCompătimirea este un atribut al lui Dumnezeu§ Compătimirea este o trăsătură, un atribut al lui Dumnezeu, ce se manifestă prin Fiul Omului Care, însușindu-Și natura umană, Se face părtaș la toate ale omului, în afară de păcat, luând asupră-Și urmările păcatului și, în mod special, suferința și moartea. Deși Dumnezeu - care este Duh (cf. Ioan 4, 24) - este, prin natura Sa, nepătimitor, prin înomenirea Sa El devine compătimitor cu toți „semenii” lui, cu tot omul „purtător de trup și viețuitor în lume” și Se face părtaș la toată suferința (pătimirea) sa, până la a gusta moartea și la a se pogorî la iad și „a dezlega durerile celor ferecați”. Aceasta înseamnă că nimeni dintre cei care suferă nu mai este singur în suferința sa, nu o mai poartă de unul singur, pentru că Cel care ne-a altoit pe Trupul Său - Biserica -, prin Botez, împreună-pătimește cu noi.\nCompătimirea nu este, însă, doar un atribut dumnezeiesc, ci ea este parte integrantă din chipul lui Dumnezeu în noi. Orice manifestare a compătimirii noastre față de cel aflat în suferință - printr-un gând de rugăciune, printr-un zâmbet, un gest, o vorbă bună sau o faptă de milostenie, prin cercetarea celui bolnav sau a celui întemnițat - ne face asemenea Fiului Omului Care „neputințele noastre le-a luat și bolile noastre le-a purtat” (cf. Matei 8, 17). El primește, ca pentru El Însuși, fiecare gest de compătimire, îndreptat către cei aflați în suferință, socotindu-i pe aceștia ca pe „frați ai Lui prea-mici” (cf. Matei 25, 40). În acest sens, declararea anului 2024, de către Sfântul Sinod al Bisericii Ortodoxe Române, ca An omagial al îngrijirii bolnavilor, este un binevenit prilej de a reconsidera importanța mântuitoare a compătimirii cu cei aflați în suferință, mai ales că, dacă privim în jurul nostru, întâlnim, la tot pasul, situații ce trezesc compătimire, menite să trezească inima noastră și să nu o lase să se complacă în comoditatea și indiferența nepăsătoare, de care se molipsește tot mai mult omul contemporan.\nÎn cazul Evangheliei de astăzi, adâncul milostivirii și al compătimirii Dumnezeu-omului se manifestă, în mod concret, prin învierea fiului văduvei din Nain și se împlinește astfel făgăduința făcută de Domnul, prin gura prorocului Isaia, care zice: „El va înlătura moartea pe vecie. Și Domnul Dumnezeu va șterge toată lacrima de pe toată fața” (Isaia, 25, 8). Și spune Mântuitorul văduvei îndurerate - și, prin ea, tuturor mamelor îndoliate și îndurerate: „Nu plânge!”. Iată în ce fel inima zdrobită de durere a mamei care se tânguie pentru fiul pe care l-a purtat în pântece - splaghni - face să izvorască milostivirea compătimitoare - evsplaghnia - a lui Dumnezeu și să cheme, din abisul morții, sufletul celui adormit.\nGlasul care a chemat, dintru neființă întru ființare, tot ce există spune și tânărului mort: „Tinere, ție îți zic, scoală-te!”, iar tânărul, deși „inert” fiind și fără viață în el, ascultă glasul ce îi poruncește și I se supune, împlinindu-I porunca, asemenea fiicei lui Iair și lui Lazăr. Și aici vedem împlinindu-se un cuvânt al Domnului, ce se aude la fiecare slujbă de înmormântare: „Adevărat, adevărat zic vouă, că vine ceasul și acum este, când morții vor auzi glasul Fiului lui Dumnezeu și cei care vor auzi vor învia” (Ioan 5, 25). Așadar, cuvântul Domnului nu are doar putere vindecătoare, nu e doar hrană (cf. Matei 4, 4), ci are puterea de a învia, putere ce se va arăta și prin apostoli (a se vedea învierea Tavitei de către Sfântul Apostol Petru, relatată în Faptele Apostolilor, 9, 40), și prin urmașii lor.\nE vrednic de remarcat faptul că Domnul „S-a atins de sicriu”, înainte de a rosti cuvintele ce îl readuc la viață pe tânărul mort. Deși pentru Cel Care „Duh este” (cf. Ioan 4, 24) a fost de ajuns, la facerea lumii, doar cuvântul și, prin El, „toate s-au făcut” (cf. Ioan 1, 3), acum, prin venirea în trup a Fiului și Cuvântului Celui veșnic al Tatălui, omul se poate bucura și de atingerea Sa cea vindecătoare și dătătoare de viață. Și, ne spune Evanghelia: „S-a ridicat mortul în șezut și a început să vorbească”.\nAnticipare a învierii Mântuitorului§ Această înviere din morți, ca și celelalte două, de care am amintit mai sus, este o anticipare a învierii Mântuitorului și, totodată, o pregustare a învierii fiecăruia dintre noi, după cum ne făgăduiește Fiul lui Dumnezeu, Care zice: „Oricine vede pe Fiul și crede în El să aibă viață veșnică și Eu îl voi învia în ziua cea de apoi” (Ioan 6, 40).\nÎncrederea în iubirea milostivă și compătimitoare a Domnului să ne însoțească, așadar, în toate circumstanțele vieții și, mai ales, în cele atât de marcate de suferință și de întristare, cum sunt cele pe care le trăim, și să se prefacă în compătimire binevoitoare față de aproapele nostru care, uneori, fără să ne ceară nimic, suferă în tăcere, precum văduva din Nain, și contează doar pe solidaritatea spontană a celor care îl înconjoară. În chip nevăzut, dar concret, Mântuitorul Hristos este „cu noi - și cu tot omul suferind sau îndurerat - în toate zilele” (cf. Matei, 28, 20), „cercetând pe poporul Său” și invitându-mă să mă alătur, și eu, asemenea Lui, aproapelui meu aflat în suferință.\n","date":"6 octombrie 2024","img":"/cuvant-duhovnicesc/compatimirea-parte-integranta-din-chipul-lui-dumnezeu-in-noi/featured.jpg","lang":"ro","langName":"Română","largeImg":"/cuvant-duhovnicesc/compatimirea-parte-integranta-din-chipul-lui-dumnezeu-in-noi/featured_hu_a8bc84b02e948a95.jpg","month":[{"title":"2024-10","url":"/month/2024-10/"}],"permalink":"/cuvant-duhovnicesc/compatimirea-parte-integranta-din-chipul-lui-dumnezeu-in-noi/","series":[],"smallImg":"/cuvant-duhovnicesc/compatimirea-parte-integranta-din-chipul-lui-dumnezeu-in-noi/featured_hu_a6b4020a4354ac57.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 20-a După Rusalii","url":"/tags/duminica-a-20-a-dup%C4%83-rusalii/"},{"title":"Învierea Fiului Văduvei Din Nain","url":"/tags/%C3%AEnvierea-fiului-v%C4%83duvei-din-nain/"}],"timestamp":1728172800,"title":"Compătimirea, parte integrantă din chipul lui Dumnezeu în noi","year":[{"title":"2024","url":"/year/2024/"}]},{"authors":[{"title":"","url":"/authors/ps-siluan--episcopul-ortodox-roman-al-ungariei/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 19-a după Rusalii (Predica de pe munte - Iubirea vrăjmașilor)\n„Zis-a Domnul: Precum voiți să vă facă vouă oamenii, faceți-le și voi asemenea. Și, dacă iubiți pe cei ce vă iubesc, ce răsplată puteți avea? Că și păcătoșii iubesc pe cei ce îi iubesc pe ei; și, dacă faceți bine celor ce vă fac vouă bine, ce mulțumire puteți avea? Că și păcătoșii fac același lucru; iar dacă dați împrumut celor de la care nădăjduiți să luați înapoi, ce mulțumire puteți avea? Că și păcătoșii dau cu împrumut păcătoșilor, ca să primească înapoi întocmai. Însă voi iubiți-i pe vrăjmașii voștri și faceți-le bine și dați cu împrumut fără să nădăjduiți nimic în schimb, iar răsplata voastră va fi multă și veți fi fiii Celui Preaînalt, că El este bun cu cei nemulțumitori și răi. Fiți milostivi, precum și Tatăl vostru milostiv este.” (Luca 6, 31-36)\nUnul dintre cuvintele și îndemnurile Mântuitorului din textul evanghelic de azi ne frapează, mai ales pe oamenii de astăzi, pe „creștinii secolului al XXI-lea”: „Iubiți pe vrăjmașii voștri și le faceți bine; dați cu împrumut, fără să nădăjduiți nimic în schimb!”. Acesta este și motivul central al pericopei din această duminică. Dacă iubirea între oameni a reprezentat întotdeauna o năzuință și o așteptare pentru ei, de-a lungul veacurilor, până în ziua de astăzi, totuși ea este greu de înțeles și este și mai greu de realizat pentru aceștia, indiferent de neamul din care provin, de nivelul lor intelectual, cultural, spiritual sau economic. Ea rămâne o dorință și o necesitate profundă a sufletului omenesc și multe se ascund sau ar vrea să se justifice pe seama ei, dar este greu de îndeplinit, chiar și între oamenii care sunt prieteni și care se iubesc, la un moment dat. Pentru că aspectul egoist, care este asociat iubirii - „țin la tine și doresc să fim împreună”, dar și „să am ceva din partea ta” - deși pare justificat, nu este cel care satisface exigențele mai profunde ale iubirii sperate și nu îi poate aduce omului împlinirea dorită. Deoarece iubirea, dincolo de sentimentele pe care le are în suflet cineva pentru o altă persoană, trebuie să arate în aceeași măsură respectul față de persoana în cauză și dorința de a o ajuta cu orice preț, ba chiar de a merge până la uitarea de sine și la jertfă pentru persoana iubită. Ori, acest lucru se împlinește în prea puține cazuri, de multe ori în spatele iubirii găsindu-și loc alte porniri năvalnice și atracții trupești, interese materiale și dorința de a profita de celălalt, cu pretextul că „îl iubești”, sau că „îți este dator”, ca răsplată „pentru câte a făcut pentru tine”. Iar în acest caz și iubirea cea mai frumoasă și mai promițătoare, care se naște între doi tineri, la vârsta nevinovată și frumoasă a tinereții, va evolua necorespunzător și se poate sfârși într-un „iad al conviețuirii comune”. Aceasta, de cele mai multe ori, este urmată de nemulțumire, de gelozii și de violență, ducând chiar până la despărțirea și ura între cei doi.\nDe aceea, dacă iubirea „obișnuită” între doi oameni care au fost apropiați este atât de greu de realizat și mai ales de „păstrat”, cum este cu putință să ajungem la „iubirea de vrăjmași”, pe care ne-o cere Mântuitorul?\nIubirea jertfelnică a lui Hristos schimbă înțelesurile iubirii§ Dacă așa stau lucrurile cu iubirea în lumea de azi și dintotdeauna, să vedem ce schimbare aduce Domnul nostru Iisus Hristos în ceea ce privește semnificațiile acestui termen și realizarea lui în practică?\nÎn pericopa evanghelică a acestei duminici, la începuturile ei, tot Mântuitorul enunță ceea ce se numește „regula de aur” a creștinismului și a Predicii de pe Munte (Matei, capitolele 5-7, Luca 6, 20-38), din care face parte și pericopa noastră: „Precum voiți să vă facă vouă oamenii, faceți-le și voi lor, asemenea!”. După care urmează o comparație între păgâni (oamenii obișnuiți, care nu țin cont de păcate) și creștini, cei care trebuie să devină urmași ai lui Hristos și asemănători Lui. Dacă îi iubim doar pe cei care ne iubesc, ce răsplată putem avea? Și în acest caz nici măcar nu putem să ne numim urmași sau ucenici ai lui Hristos. Pe când noi, creștinii, botezați în numele Preasfintei Treimi și chemați cu acest nume, din acel moment, trebuie să fim și să facem la fel ca și Mântuitorul nostru. Adică să îi iubim nu doar pe cei care ne iubesc, ci și pe vrăjmașii noștri. Și nimeni nu a făcut acest lucru într-un mod mai convingător decât Domnul nostru Iisus Hristos Care, batjocorit și chinuit fiind, în fața procuratorului Ponțiu Pilat și pe Crucea Golgotei, nu a chemat ajutor de la Tatăl Său cel ceresc și veșnic pentru a-și pedepsi „vrăjmașii”, prin cele douăsprezece legiuni de îngeri, ci i-a iertat pe chinuitorii Săi, rugându-Se Tatălui ceresc pentru ei: „Părinte, iartă-le lor, că nu știu ce fac!” (Luca 23, 34). Iar anterior a spus foarte clar că „nimeni nu are dragoste mai mare decât aceea de a-și pune viața pentru prietenii Săi!” (Ioan 15, 13). Lucru pe care El Îl și face, în mod concret, prin cele răbdate pentru oameni și pentru a lor mântuire, pe Crucea Golgotei. Este drept că aici mai trebuie să adăugăm o nuanță, și anume faptul că, deși Hristos a murit în locul nostru și S-a răstignit pentru mântuirea tuturor oamenilor, a întregului neam omenesc, El respectă în mod desăvârșit libertatea de alegere a oamenilor și fiind în același timp și Judecător Suprem și Nemitarnic, la sfârșitul veacurilor sau la cea de-a doua venire a Sa, va răsplăti fiecăruia după faptele lui, cum aflăm și din Pilda „Înfricoșătoarei Judecăți” (Matei 25, 31-46): va despărți pe unii de alții, în funcție de faptele lor, precum desparte păstorul oile de capre. Iar cei drepți, care au făcut cele bune și L-au iubit pe Dumnezeu și pe ceilalți oameni, în viața aceasta pământeană, vor merge la viața cea veșnică. Pe când cei care au făcut cele rele și nu au dobândit această iubire, ci au fost egoiști și răi, vor merge la osânda cea veșnică (Matei 25, 46).\nSă știm să facem alegerea cea potrivită în viață§ Chiar dacă suntem însetați de iubire și am dori să avem parte în viață doar de cele bune, să ne dăm seama, din exemplul și îndemnurile acestei pericope evanghelice și din celelalte lucruri pe care le-am spus, că iubirea cea adevărată nu este însoțită doar de plăcere și de lucrurile care credem noi că ne-ar face bine și ne-ar putea ajuta să fim fericiți. Ci ea, iubirea, trebuie înțeleasă dintr-o perspectivă creștină, citind cuvintele Sfintei Scripturi și mai ales pe cele ale Noului Testament și luând aminte la exemplul lui Hristos. Acesta, Dumnezeu fiind și mai înainte de veacuri, nu a pregetat să se smerească pe Sine, Om făcându-Se, asemenea nouă, în afară de păcat și nu S-a gândit doar la Sine, la slava pe care a lăsat-o pentru o vreme și la toate demnitățile Sale dumnezeiești, pe care le-a avut în ceruri, din veșnicie, alături de Tatăl Său cel ceresc, ci a lucrat în chipul cel mai simplu și mai smerit cu putință la alungarea păcatelor din oameni și din firea lor, la îndreptarea lor pe calea cea bună, spre Împărăția cerurilor, prin exemplu personal, în primul rând, și la împlinirea cea adevărată, după care însetează orice pământean. Omul se poate descoperi și trăi altfel decât prin pornirile egoiste ale acestei lumi și mai ales ale omului contemporan, lipsit de credință.\nCercetând cuvintele Sfintei Scripturi și întărind credința în sufletele noastre, încercând în orice chip și prin mijloacele cunoscute de atâtea veacuri ale Bisericii noastre Dreptmăritoare și Străbune, să ne punem sufletul în rânduială și să învățăm principiile vieții creștine, care coincid cu poruncile lui Hristos, dar și cu lucrurile pe care ni le-a dat și le așteaptă Dumnezeu de la noi, să ne eliberăm din pornirile faptelor egoiste și să-i vedem pe cei de lângă noi ca făpturi ale aceluiași Tată ceresc, chiar dacă uneori s-au abătut pe alte căi, urmând pornirile lor și sfatul celui rău. Să îi iertăm pe aceștia chiar și atunci când îi identificăm ca fiind „vrăjmașii noștri”. Să ne rugăm ca Bunul Dumnezeu să ne dea această putere de a-i ierta și de a-i iubi. Și astfel, cu răbdare și ajutor de la Dumnezeu, prin Hristos, Cuvântul Cel Viu și Veșnic al Tatălui ceresc, să ne aflăm adevărata valoare și menire în viață și să urmăm modelul Lui, care ne va aduce pace, liniște și mulțumire sufletească, precum și motivația și puterea de a deveni creștini adevărați și de a înainta neîncetat pe Calea Mântuirii.\n","date":"29 septembrie 2024","img":"/cuvant-duhovnicesc/iubirea-vrajmasilor-deziderat-si-dar-de-la-dumnezeu/featured.jpg","lang":"ro","langName":"Română","largeImg":"/cuvant-duhovnicesc/iubirea-vrajmasilor-deziderat-si-dar-de-la-dumnezeu/featured_hu_6f718fe14fc04780.jpg","month":[{"title":"2024-09","url":"/month/2024-09/"}],"permalink":"/cuvant-duhovnicesc/iubirea-vrajmasilor-deziderat-si-dar-de-la-dumnezeu/","series":[],"smallImg":"/cuvant-duhovnicesc/iubirea-vrajmasilor-deziderat-si-dar-de-la-dumnezeu/featured_hu_ec560c804231e1e2.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 19-a După Rusalii","url":"/tags/duminica-a-19-a-dup%C4%83-rusalii/"},{"title":"Predica De Pe Munte - Iubirea Vrăjmașilor","url":"/tags/predica-de-pe-munte---iubirea-vr%C4%83jma%C8%99ilor/"}],"timestamp":1727568000,"title":"Iubirea vrăjmașilor, deziderat și dar de la Dumnezeu","year":[{"title":"2024","url":"/year/2024/"}]},{"authors":[{"title":"","url":"/authors/ps-ieronim--episcopul-daciei-felix/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 18-a după Rusalii (Pescuirea minunată)\n„În vremea aceea Iisus ședea lângă lacul Ghenizaret și a văzut două corăbii oprite lângă țărm, iar pescarii, coborând din ele, spălau mrejele. Atunci El, urcându-Se într-una din corăbii, care era a lui Simon, l-a rugat s-o depărteze puțin de la uscat și, șezând în corabie, învăța din ea mulțimile. Iar când a încetat să vorbească, i-a zis lui Simon: Îndepărteaz-o la adânc și lăsați în jos mrejele voastre ca să pescuiți. Și, răspunzând, Simon a zis: Învățătorule, toată noaptea ne-am trudit și nimic n-am prins, dar, după cuvântul Tău, voi arunca mrejele. Și, făcând ei aceasta, au prins mulțime mare de pește, încât li se rupeau mrejele.\nDe aceea, au făcut semn celor care erau în cealaltă corabie să vină să-i ajute. Și au venit și au umplut amândouă corăbiile, încât erau gata să se scufunde. Iar Simon Petru, văzând aceasta, a căzut în genunchi, înaintea lui Iisus, zicând: Ieși de la mine, Doamne, că sunt om păcătos! Căci spaimă îi cuprinsese, pe el și pe toți cei ce erau cu el, pentru pescuirea atâtor pești. Tot așa și pe Iacov și pe Ioan, fiii lui Zevedeu, care erau împreună cu Simon. Și a zis Iisus către Simon: Nu te teme; de acum înainte vei fi pescar de oameni. Și, trăgând corăbiile la țărm, au lăsat totul și au mers după El.” (Luca 5, 1-11)\nPericopa evanghelică citită în cadrul Sfintei Liturghii din această duminică de toamnă ne relatează una dintre minunile săvârșite de Mântuitorul nostru, Domnul Iisus Hristos. Sfântul Evanghelist Luca ne istorisește că întâmplarea s-a petrecut pe malul lacului Ghenizaret, cunoscut și cu denumirea de Marea Galileei sau Marea Tiberiadei. Aici, Mântuitorul, după ce a predicat mulțimii adunate, i-a cerut pescarului Simon Petru să iasă cu barca pe mare și să arunce mrejele pentru a pescui. La solicitarea clară a Domnului Iisus Hristos, Simon a răspuns ezitând, spunând că, deși s-au trudit întreaga noapte - timpul cel mai prielnic de pescuit, totuși nu au reușit să prindă pește. S-a conformat, însă, cerinței Mântuitorului și a aruncat mrejele. Este foarte interesant că, în limba ebraică, numele Simon înseamnă „a auzi, a asculta”.\nAscultând de Mântuitorul și aruncând mrejele, Simon și cei care îl însoțeau au prins „mulțime mare de pește”, încât, ne spune Evanghelia, „li se rupeau mrejele”. Din acest motiv au cerut sprijinul celor din corabia cealaltă. Atât de mult pește au prins, încât ambele corăbii „erau gata să se afunde”. Întâmplarea minunată i-a înspăimântat atât de mult pe cei prezenți, încât Simon Petru a îngenuncheat înaintea Mântuitorului și I-a mărturisit că este păcătos, cerându-I, smerit, „să iasă de la el”. Cu o blândețe și un calm deosebit, Hristos i-a cerut să nu se teamă, după care i-a spus că „de acum înainte va fi pescar de oameni”.\nFinalul pericopei este cât se poate de tranșant. Aflăm de la evanghelist că pescarii au tras corăbiile la țărm, dar ei nu au săltat de bucurie pentru peștele prins, ci „au lăsat totul și au mers după El”. De asemenea, Evanghelia amintește, pe lângă Simon Petru, și de Iacov și Ioan, fiii lui Zevedeu, care făceau parte din ceata de pescari.\nÎn tradiția Bisericii, această minune relatată de Evanghelistul Luca poartă și denumirea de „Pescuirea minunată”, motiv pentru care duminica în care se citește această pericopă evanghelică este numită și Duminica Pescuirii minunate.\nEste important de precizat că, în același loc, pe Marea Tiberiadei, Mântuitorul Iisus Hristos, după Învierea Sa din morți, S-a arătat Apostolilor Săi și le-a cerut, din nou, să arunce mrejele pentru a prinde pește. În ultimul capitol al Evangheliei după Ioan (Ioan 21, 1-14) ni se relatează că Apostolii erau adunați pe țărmul mării. Inițial nu L-au recunoscut pe Mântuitorul înviat. Abia după ce au aruncat mrejele și „nu mai puteau să le tragă de mulțimea peștilor” au înțeles că Cel care le-a cerut să pescuiască era Însuși Hristos, Domnul.\nChemarea adresată oamenilor§ Pescuirea minunată despre care amintește pericopa evanghelică de astăzi ne înfățișează simbolic chemarea pe care Dumnezeu o adresează oamenilor. Deși pare un simplu episod din viața de zi cu zi a unor pescari, observăm cât de importante și esențiale au fost ascultarea și încrederea lui Simon Petru. Credința în Dumnezeu poate transforma imposibilul în posibil. Pescar de meserie, Petru putea să-și folosească experiența și rațiunea pentru a argumenta că un nou efort de a prinde pește nu-și mai are rostul, mai ales că, în noaptea anterioară, strădaniile fuseseră în zadar. Totuși, în pofida eșecului, ascultă de porunca Domnului, iar minunea se întâmplă!\nAscultarea lui devine, astfel, pildă pentru fiecare dintre noi. În multe împrejurări din viața noastră ne confruntăm cu situații în care pare inutil să mai încercăm. Ne simțim adesea dezamăgiți, lipsiți de speranță. Însă încrederea în cuvântul lui Hristos și ascultarea de El pot schimba lucrurile într-un mod neașteptat, care depășește înțelegerea noastră. Pescuirea minunată ne arată încă o dată că la Dumnezeu toate sunt cu putință. Printr-un simplu cuvânt, Mântuitorul face ca ceva ce părea imposibil de realizat să devină un succes copleșitor, arătând că „unde vrea Dumnezeu se biruiește rânduiala firii”.\nDe asemenea, din întâmplarea Pescuirii minunate învățăm cât de importantă este smerenia. Ea însoțește sau ar trebui să însoțească întotdeauna credința. Văzând cantitatea mare de pești, Simon Petru a căzut în genunchi înaintea lui Hristos și I-a spus: „Ieși de la mine, Doamne, că sunt om păcătos!”. Atitudinea lui este expresia directă a conștientizării propriei nevrednicii. În fața sfințeniei și a puterii lui Hristos, Petru înțelege cât de nevrednic și păcătos este. Smerenia lui profundă este, de asemenea, pilduitoare. De la el învățăm că întâlnirea cu Dumnezeu, în special în rugăciune, dar și în alte împrejurări ale vieții, ne cheamă la smerenie. În viața Bisericii și a credincioșilor ei, smerenia nu este un mijloc de umilință sau de deznădejde, ci o cale prin care ne deschidem sufletul către mila și iubirea lui Dumnezeu. Recunoscându-ne păcatele și pocăindu-ne pentru ele, adică manifestând părere de rău pentru săvârșirea lor, dobândim iertare de la Dumnezeu, Care ne primește cu brațele deschise și ne transformă așa cum l-a transformat pe Simon Petru din pescar de pești în pescar de oameni.\nEste interesant de observat răspunsul și, totodată, chemarea pe care Mântuitorul le-a adresat lui Petru: „Nu te teme, de acum vei fi pescar de oameni”. Observăm că Hristos săvârșește minunea, dar, în egală măsură, El dă un sens nou vieții lui Simon Petru. Îi cheamă pe acesta și pe cei dimpreună cu dânsul, pe Iacov și pe Ioan, la o misiune mult mai mare decât simpla pescuire, și anume aceea de a fi pescari de oameni, de a-i aduce pe oameni la Dumnezeu.\nSuntem chemați să predicăm§ Suntem tentați să credem că această chemare i-a avut ca destinatari doar pe cei care au fost martori ai minunii, însă invitația „de a fi pescari de oameni” este adresată fiecăruia dintre noi. Fiecare credincios este chemat să fie un „pescar de oameni”, adică să răspândească vestea cea bună a Evangheliei. Nu toți suntem chemați să predicăm în sensul formal al cuvântului, dar toți putem realiza această mărturisire prin viața noastră, prin faptele noastre bune și prin iubirea față de aproapele. Suntem pescari de oameni în măsura în care viața noastră devine o mărturie a prezenței și a lucrării minunate a lui Dumnezeu în lume.\nNu în ultimul rând, pericopa evanghelică citită astăzi ne arată și faptul că, pentru a răspunde chemării lui Dumnezeu, sunt necesare o asumare și o schimbare din partea noastră. După pescuirea minunată, ucenicii „au lăsat toate și I-au urmat Mântuitorului”. Această decizie simbolizează renunțarea la lumea materială și la atașamentul de cele pământești pentru a-L urma pe Hristos. Nu trebuie să privim această renunțare ca pe o pierdere, pentru că Dumnezeu ne răsplătește cu toate binefacerile Sale, oferindu-ne pacea și bucuria de a fi în comuniune cu El. Ce poate fi mai folositor decât mântuirea și dobândirea Împărăției cerurilor?\nDe aceea, în Duminica Pescuirii minunate suntem chemați, precum odinioară Apostolii, să urmăm cu credință Mântuitorului, să ne smerim ca Simon Petru și să mărturisim prin faptele noastre bune dragostea lui Dumnezeu față de oameni. Doar în acest mod vom deveni părtași minunilor în viața noastră, bucurându-ne de rodul bogat al ascultării și al credinței noastre în Hristos.\n","date":"22 septembrie 2024","img":"/cuvant-duhovnicesc/increderea-in-hristos-poate-schimba-lucrurile-din-viata-noastra/featured.jpg","lang":"ro","langName":"Română","largeImg":"/cuvant-duhovnicesc/increderea-in-hristos-poate-schimba-lucrurile-din-viata-noastra/featured_hu_db6e65740b65a256.jpg","month":[{"title":"2024-09","url":"/month/2024-09/"}],"permalink":"/cuvant-duhovnicesc/increderea-in-hristos-poate-schimba-lucrurile-din-viata-noastra/","series":[],"smallImg":"/cuvant-duhovnicesc/increderea-in-hristos-poate-schimba-lucrurile-din-viata-noastra/featured_hu_f1b220e818f9c6ac.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 18-a După Rusalii","url":"/tags/duminica-a-18-a-dup%C4%83-rusalii/"},{"title":"Pescuirea Minunată","url":"/tags/pescuirea-minunat%C4%83/"}],"timestamp":1726963200,"title":"Încrederea în Hristos poate schimba lucrurile din viața noastră","year":[{"title":"2024","url":"/year/2024/"}]},{"authors":[{"title":"","url":"/authors/ps-nestor--episcopul-devei-si-hunedoarei/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica după Înălțarea Sfintei Cruci (Luarea Crucii și urmarea lui Hristos)\n„Zis-a Domnul: Oricine voiește să vină după Mine, să se lepede de sine, să-și ia crucea și să-Mi urmeze Mie. Căci cine va voi să-și scape viața, o va pierde, iar cine își va pierde viața sa pentru Mine și pentru Evanghelie, acela o va mântui. Căci ce-i folosește omului să câștige lumea întreagă dacă-și pierde sufletul? Sau ce ar putea să dea omul în schimb pentru sufletul său? Căci de cel ce se va rușina de Mine și de cuvintele Mele, în neamul acesta desfrânat și păcătos, și Fiul Omului Se va rușina de el când va veni întru slava Tatălui Său, cu sfinții îngeri. Și le zicea lor: Adevărat grăiesc vouă că sunt unii dintre cei ce stau aici care nu vor gusta moartea, până ce nu vor vedea Împărăția lui Dumnezeu venind întru putere.” (Marcu 8, 34-3; 9, 1)\nSărbătoarea Înălțării Sfintei Cruci, împreună cu cele două duminici închinate ei, care o încadrează, realizează în chip minunat o sinteză a întregii opere de mântuire săvârșită de către Mântuitorul Iisus Hristos, o concentrare în trei etape a misiunii de salvare a neamului omenesc, așezată la începutul anului bisericesc, imediat după praznicul Nașterii Maicii Domnului, în ziua de 8 septembrie, ziua „începutului mântuirii noastre” (troparul praznicului Bunei Vestiri).\nDacă în Duminica dinaintea Înălțării Sfintei Cruci Mântuitorul ne vorbește despre originea Sa veșnică și dumnezeiască, iar în ziua praznicului Evanghelia ne prezintă imaginea înfricoșătoare a Pătimirii Mântuitorului și Răstignirea Sa pe dealul Golgotei, în această duminică, după Înălțarea Sfintei Cruci, Domnul Iisus Hristos le dezvăluie ucenicilor Săi în chip profetic cum să cântărească valoarea sufletului omenesc și mai ales care este calea care trebuie urmată pentru salvarea acestuia.\nDomnul Hristos ne avertizează că nu există mântuire fără jertfă și nici înviere fără cruce, motiv pentru care condiționează urmarea Sa de purtarea crucii, o cruce - am putea spune - „personalizată” pentru fiecare om pe măsura putinței lui, ca urmare a unicității persoanei. Domnul nu obligă. Dragostea lui Dumnezeu față de om îi oferă libertatea alegerii, dar cu indicarea unui criteriu esențial: „lepădarea de sine” prin urmarea aceleiași căi împlinite de Dumnezeu-Fiul, Care în chip chenotic S-a smerit pe Sine îmbrăcând trup omenesc.\nDistincție clară între viață și suflet§ Domnul Iisus Hristos face o distincție clară între viață și suflet, arătându-ne că valoarea sufletului nu poate fi contabilizată prin nimic din cele materiale și că viața omului, limitată în timp și în spațiu, are o importanță covârșitoare pentru dobândirea mântuirii, propunându-ne renunțarea la cele vremelnice în scopul câștigării fericirii veșnice. În plus, Domnul ne spune că întreaga lume creată nu poate compensa valoarea unui singur suflet, întrucât acesta este neprețuit, iar o viață vremelnică sacrificată pentru urmarea lui Hristos prin purtarea crucii reprezintă garanția mântuirii sufletului, transformarea unei vieți efemere într-o viață veșnică împreună cu Hristos și prin Hristos, Izvorul vieții și Biruitorul morții.\nAsumarea crucii trebuie însoțită de împlinirea lucrării de mărturisire și de vestire a Evangheliei Sale, un apostolat la care sunt chemați toți cei care cred în El, o lucrare care consolidează legătura neîntreruptă dintre Hristos și ucenicii Săi și certifică apartenența acestora la Trupul Său Cel Tainic - Sfânta Biserică.\nMântuirea sufletului nu este doar o recompensă mult așteptată la plecarea din lumea aceasta, după o viață de renunțări și de suferințe, ci, în chip minunat, urmarea lui Hristos - prin lepădarea de sine - care transformă viața omului în bucurie, astfel încât cel credincios ajunge să exclame, împreună cu Apostolul Pavel, că „nu eu mai trăiesc, ci Hristos trăiește în mine” (Galateni 2, 20). Urmarea lui Hristos și mărturisirea Lui în viața aceasta, prin așezarea Lui la cârma vieții noastre, revarsă asupra omului bucuria pregustării fericirii veșnice, o stare care îl adâncește pe om în dorirea celor viitoare și îl întărește în purtarea cu ușurință a crucii.\nAsumarea crucii de către fiecare este hotărârea de a călători împreună cu Hristos pe o cale deja străbătută de El, având convingerea că nu pribegim pe cărări necunoscute și primejdioase. Mai mult, Hristos Însuși este împreună călător cu noi și în același timp călăuzitor, ca Unul care cunoaște calea și roadele binecuvântate ale acestui pelerinaj.\nDin nefericire, fuga de crucea la purtarea căreia ne cheamă Hristos atrage după sine, în chip paradoxal, tristețe și durere, oamenii neînțelegând până astăzi că, odată cu Hristos, crucea a încetat să mai fie simbol al suferinței, ea devenind un semn al biruinței, un Altar de jertfă, putere și ajutor, după cuvântul aceluiași „Apostol al neamurilor” din Epistola sa către Corinteni: „Cuvântul Crucii, pentru cei ce pier, este nebunie; iar pentru noi, cei ce ne mântuim, este puterea lui Dumnezeu” (I Corinteni 1, 18).\nAdevărații credincioși devin mărturisitori ai Evangheliei§ De aceea, adevărații credincioși devin negreșit și mărturisitori ai Evangheliei lui Hristos, apostoli neînfricați care dau mărturie lumii întregi în numele lui Hristos cel Înviat, chiar dacă uneori această mărturisire atrage după sine batjocură, umilință, nedreptate și chiar prigoană aducătoare de moarte. Astfel, putem spune, fără să greșim, că misionarismul este indispensabil pentru fiecare creștin, iar credința omului se întemeiază pe fapte concrete, vrednice de a-i conferi omului calitatea de ucenic al lui Hristos, după cuvântul Apostolului Iacov: „Căci precum trupul fără suflet mort este, astfel și credința fără de fapte moartă este” (Iacov 2, 26).\nPrin lucrarea mărturisitoare a Evangheliei în fața lumii, Hristos îi recunoaște pe adevărații Săi următori, iar truda și osteneala celor credincioși pentru convertirea celor rătăciți aduce după sine roade binecuvântate: „Cel ce a întors pe păcătos de la rătăcirea căii lui își va mântui sufletul din moarte și va acoperi mulțime de păcate” (Iacov 5, 20).\nMărturisirea lui Hristos în fața lumii nu trebuie să fie una ostentativă, sfidătoare, plină de superioritate și de mândrie, ci una plină de dragoste, având inima rănită pentru cel pierdut, pentru cel neștiutor și străin de Dumnezeu. Mărturisirea în fața lumii să fie împodobită prin rugăciune fierbinte cu lacrimi pentru cel necredincios și îndărătnic, din dorința de a ne ridica la măsura chemării lui Hristos de a-i iubi chiar și pe vrăjmași.\nCel care L-a aflat pe Hristos cu adevărat nu poate rămâne indiferent și nepăsător la rătăcirea celorlalți. El va căuta permanent, prin toate mijloacele, ca lumina Evangheliei să strălucească tuturor celor din jur, cu nădejdea că la osteneala sa se va adăuga harul lui Dumnezeu, cel care îmblânzește inimile și îi preschimbă pe cei păcătoși în sfinți. Iar la această lucrare Hristos îi cheamă pe toți cei care vor crede în El, fiind o responsabilitate nu doar a celor care au primit harul preoției sau a celor care au îmbrăcat haina monahală, ci o datorie a tuturor celor care au îmbrăcat haina botezului în numele lui Hristos și se numesc pe ei înșiși creștini. De asemenea, Hristos ne făgăduiește că mărturisirea noastră în această viață trecătoare va fi urmată de o recunoaștere a Sa în veșnicie, iar răsplata unei mărturii înaintea Tatălui ceresc, un argument justificativ în favoarea dobândirii vieții și a fericirii celei veșnice.\nMântuitorul vorbește și de o „rușinare” a creștinilor față de numele Său, anticipând parcă vremurile noastre, în care, într-adevăr, mulți dintre creștini se rușinează în a-L mărturisi pe Hristos sau în a se „deconspira” ca fiind membri ai Bisericii Sale. A fi creștin cu adevărat și a avea o viețuire cuviincioasă și virtuoasă este considerat a fi „demodat”, „învechit”, ba chiar „retrograd”, atitudine care ne arată cât de mult s-a îndepărtat societatea noastră - declarativ creștină - de autenticitatea unei vieți trăite în și cu Hristos. Nu întâmplător Domnul vorbește despre o mărturisire în fața unui neam „desfrânat și păcătos”, cunoscând profetic direcția călătoriei prin timp a neamului omenesc.\nAsumarea unei autentice trăiri creștine§ Pentru creștinii de azi a devenit o provocare asumarea unei autentice trăiri creștine, fiind „la modă” introducerea unor practici creștine „de ochii lumii”, dar fără o finalitate revelatoare și transformatoare a omului dintr-un păcătos într-un creștin practicant. Este „cool” să mergi la biserică duminica și în „trend” cu vestimentația lumii mondene, dar fără minime noțiuni despre rânduiala liturgică săvârșită acolo, ba chiar îndrăznind să te apropii de Trupul și de Sângele lui Hristos fără o pregătire adecvată, mânat doar de un impuls de moment. Este „la modă” să ai duhovnic, în contextul în care, din nefericire, Taina Spovedaniei nu mai are ca rezultat părăsirea păcatului de orice fel și începutul practicării constante a virtuților creștine. Este „super” să participi la procesiuni și să te închini la sfinte moaște, dar fără ca aceste întâlniri cu sfinții să îți influențeze decisiv viața și să-ți determine revalorificarea timpului în perspectiva veșniciei.\nHristos ne spune: „Așa să lumineze lumina voastră înaintea oamenilor, așa încât să vadă faptele voastre cele bune și să slăvească pe Tatăl vostru Cel din ceruri” (Matei 5, 16), învățându-ne că adevărata viață creștină se trăiește în integralitatea sa, iar asumarea purtării crucii și mărturisirea numelui Său nu se limitează la anumite intervale de timp sau amestecând faptele credinței cu faptele rele, confundând virtutea cu păcatul și lumina cu întunericul.\nPrimind astăzi cuvintele Mântuitorului ca pe un adevărat îndreptar de autentică viețuire creștină și acceptând cu bucurie invitația de a-I urma Lui, purtându-ne crucea prin lepădarea de sine, să Îl rugăm pe Hristos, Biruitorul morții, să ne dăruiască puterea de a-L mărturisi în fața întregii lumi printr-o viață curată și sfântă, cu speranța că umila noastră mărturisire va fi vrednică de răsplată în veșnicie și totodată va fi o sămânță bună, care să rodească prin Harul lui Dumnezeu spre folosul sufletesc al celorlalți!\n","date":"15 septembrie 2024","img":"/cuvant-duhovnicesc/urmarea-lui-hristos-si-adevarata-marturisire-a-credintei/featured.jpg","lang":"ro","langName":"Română","largeImg":"/cuvant-duhovnicesc/urmarea-lui-hristos-si-adevarata-marturisire-a-credintei/featured_hu_2e4e9506b861522b.jpg","month":[{"title":"2024-09","url":"/month/2024-09/"}],"permalink":"/cuvant-duhovnicesc/urmarea-lui-hristos-si-adevarata-marturisire-a-credintei/","series":[],"smallImg":"/cuvant-duhovnicesc/urmarea-lui-hristos-si-adevarata-marturisire-a-credintei/featured_hu_d7884497481989eb.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica După Înălțarea Sfintei Cruci","url":"/tags/duminica-dup%C4%83-%C3%AEn%C4%83l%C8%9Barea-sfintei-cruci/"},{"title":"Luarea Crucii Și Urmarea Lui Hristos","url":"/tags/luarea-crucii-%C8%99i-urmarea-lui-hristos/"}],"timestamp":1726358400,"title":"Urmarea lui Hristos și adevărata mărturisire a credinței","year":[{"title":"2024","url":"/year/2024/"}]},{"authors":[{"title":"","url":"/authors/diac-emilian-apostolescu/"}],"categories":[{"title":"Actualitate","url":"/categories/actualitate/"}],"content":"Duminică, 8 septembrie 2024, de praznicul Nașterii Maicii Domnului, Preasfințitul Părinte Ambrozie, Episcopul Giurgiului, a săvârșit Sfânta Liturghie în biserica voievodalei Mănăstiri Comana. În cuvântul de învățătură adresat credincioșilor prezenți, chiriarhul a vorbit despre viața și persoana Sfintei Fecioare Maria, modelul cel mai strălucit al tuturor virtuților și Maica vieții veșnice, precum și despre locul pe care aceasta îl ocupă în teologia ortodoxă.\nLa momentul rânduit, Preasfinția Sa l-a hirotonit întru diacon, pe seama Mănăstirii Comana, pe teologul Silviu Constantin Nedelcu. În aceeași zi a fost oficiată și o slujbă de pomenire pentru ctitorii sfântului lăcaș. Credincioșii care au participat la slujbă au avut posibilitatea să se închine la părticele din moaștele Sfintei Mari Mucenițe Ecaterina, dar și la icoana Sfântului Ierarh Nicolae, păstrate în biserica așezământului monahal.\nLa final, toți cei prezenți au primit din partea ierarhului ultimele numere ale revistei „Familia Ortodoxă” și iconițe, informează site-ul episcopiagiurgiului.ro.\n","date":"10 septembrie 2024","img":"/actualitate/hirotonie-de-diacon-la-manastirea-comana/featured.jpg","lang":"ro","langName":"Română","largeImg":"/actualitate/hirotonie-de-diacon-la-manastirea-comana/featured_hu_ec7fd0d62b1c8bb3.jpg","month":[{"title":"2024-10","url":"/month/2024-10/"}],"permalink":"/actualitate/hirotonie-de-diacon-la-manastirea-comana/","series":[],"smallImg":"/actualitate/hirotonie-de-diacon-la-manastirea-comana/featured_hu_109925a68348d02d.jpg","tags":[],"timestamp":1725926400,"title":"Hirotonie de diacon la Mănăstirea Comana","year":[{"title":"2024","url":"/year/2024/"}]},{"authors":[{"title":"","url":"/authors/ps-petroniu--episcopul-salajului/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica dinaintea Înălțării Sfintei Cruci\n„În vremea aceea a intrat Iisus într-un sat, iar o femeie cu numele Marta L-a primit în casa ei. Și ea avea o soră ce se numea Maria, care, așezându-se la picioarele Domnului, asculta cuvântul Lui. Iar Marta se silea cu multă slujire și, apropiindu-se, a zis: Doamne, oare nu socotești că sora mea m-a lăsat singură să slujesc? Spune-i, deci, să-mi ajute. Și, răspunzând, Domnul i-a zis: Marto, Marto, te îngrijești și pentru multe te silești, dar un singur lucru trebuie: căci Maria partea cea bună și-a ales, care nu se va lua de la ea. Și, când zicea El acestea, o femeie din mulțime, ridicând glasul, I-a zis: Fericit este pântecele care Te-a purtat și fericit este pieptul la care ai supt! Iar El a zis: Așa este, dar fericiți sunt și cei ce ascultă cuvântul lui Dumnezeu și-l păzesc pe el.” (Luca 10, 38-42; 11, 27-28)\nSpre deosebire de Anul Nou calendaristic, cel bisericesc începe la 1 septembrie, iar prima sărbătoare a acestuia este Nașterea Maicii Domnului, care nu a fost rânduită în această perioadă la voia întâmplării, ci pentru a evidenția faptul că de acum se ivesc zorii mântuirii și plinirea vremii este tot mai aproape.\nConform tradiției bisericești, Sfânta Fecioară Maria s-a născut în ziua de 8 septembrie, oferind negrăită bucurie nu doar părinților ei, ci întregii umanități, pentru că opera de răscumpărare a omenirii din robia diavolului era tot mai aproape, numărându-se de acum în ani.\nPrimele șase cifre sunt ale creației, ale lucrării, reprezentând zilele în care Dumnezeu a adus lumea în existență. Numărul șapte este al zilei odihnei Domnului și a omului, la porunca lui Dumnezeu, care se repetă săptămânal și trece, ca și omul. Cifra a opta însă închipuie ziua veșniciei, odihna veacului viitor, ziua veșnicei prăznuiri cu Domnul Hristos, care nu va avea sfârșit. De aceea Dumnezeu a rânduit ca Sfânta Fecioară Maria să vină în această lume în ziua de 8 septembrie, pentru a arăta că datorită nașterii ei, urmată de o viață fără de păcat, Fiul Cel veșnic al lui Dumnezeu S-a întrupat din pântecele ei cel preacurat, a biruit moartea și le-a dăruit oamenilor viața veșnică în Împărăția cerurilor.\nSfânta Scriptură nu consemnează nașterea Sfintei Fecioare Maria, însă avem informații despre aceasta în Sfânta Tradiție.\nNașterea Sfintei Fecioare Maria face legătura dintre Vechiul și Noul Testament, punând capăt etapei promisiunilor și a așteptării și inaugurând vremea harului și a mântuirii prin Domnul nostru Iisus Hristos, pentru că așa cum a afirmat Sfântul Ioan Evanghelistul, „Legea prin Moise s-a dat, dar harul și adevărul au venit prin Iisus Hristos” (Ioan 1, 17).\nAnticipăm re-crearea noastră§ La acest praznic noi anticipăm re-crearea noastră prin har, schimbarea Legii celei Vechi și trecătoare cu cea Nouă și nepieritoare, înlocuirea literei cu Duhul și a umbrei cu realitatea.\nTatăl Sfintei Fecioare Maria se numea Ioachim și se trăgea din Betleem, din neamul lui David. Ana, soția lui, era din același neam, ea fiind fiica preotului Matan și a soției sale, Mariam.\nDupă căsătorie, cei doi s-au stabilit în Ierusalim.\nCu toate că Ioachim și Ana își doreau foarte mult un copil, anii treceau, dar dorința lor nu se împlinea.\nEvreii știau prea bine că din poporul lor se va naște Mesia, de aceea aveau numeroși copii, cu gândul că unul dintre ei va fi Mântuitorul lumii sau cel puțin un predecesor al acestuia. Din acest motiv, familiile fără copii erau considerate uitate sau chiar blestemate de Dumnezeu, fiind disprețuite și uneori ironizate.\nIoachim și Ana erau oameni cu frica lui Dumnezeu, rugători, postitori și milostivi, dar cu toate că săvârșeau numeroase fapte bune, dorința lor cea mai fierbinte, de a avea un copil, nu se realiza.\nCu prilejul unei mari sărbători, cei doi au dus la templul din Ierusalim un dar, însă preoții au refuzat să-l primească, spunându-le că din moment ce ei sunt deja în vârstă și nu au nici un copil, Dumnezeu nu se va bucura de jertfa lor.\nRușinați și răniți profund, pentru ceva de care nu erau vinovați, cei doi soți au plecat spre casă. Pe drum însă, Ioachim i-a spus Anei că el se va retrage o perioadă de timp pentru post și rugăciune mai intensă în peștera de la Hozeva, în care prorocul Ilie a fost hrănit de corbi, îndemnând-o și pe soția lui să-și sporească faptele de milostenie, postul și rugăciunea, în speranța că Dumnezeu îi va asculta și pe ei și îi va binecuvânta cu un urmaș.\nAvându-i în minte pe Avraam și pe Sara, precum și pe alții care au trăit aceeași experiență nefericită ca și a lor, dar în cele din urmă au dobândit un copil, cei doi soți și-au înmulțit rugăciunea, făgăduindu-I lui Dumnezeu că dacă vor avea un copil Îl vor închina Lui.\nVăzând credința, răbdarea și perseverența lui Ioachim și a Anei, Dumnezeu i-a trimis fiecăruia dintre cei doi câte un înger, care le-a vestit că rugăciunea le-a fost ascultată și că vor avea o fiică, pe care să o numească Maria.\nCei doi s-au revăzut plini de bucurie în casa lor din Ierusalim, iar la scurt timp Ana a zămislit.\nSe crede că Ioachim și Ana aveau o casă în apropierea scăldătorii Vitezda din Ierusalim, unde s-a născut și și-a petrecut primii ani ai vieții Sfânta Fecioară Maria.\nÎn vechime, în locul respectiv a fost construită o biserică bizantină, care a fost parțial distrusă de perși în anul 614, fiind ulterior restaurată, dar apoi a ajuns din nou în ruine.\nÎn prezent, lângă fosta biserică bizantină există un lăcaș de cult închinat Sfinților Ioachim și Ana.\nÎn faptul că Ana a fost stearpă, Sfântul Ioan Damaschin vede sterilitatea sau lipsa harului dumnezeiesc din întreaga umanitate în urma păcatului strămoșesc și a celor personale săvârșite de toți oamenii, conform celor afirmate de psalmistul David: „Domnul a privit din cer spre fiii oamenilor să vadă dacă este cineva care înțelege sau care-L urmează pe Dumnezeu, dar toți s-au abătut, împreună netrebnici s-au făcut, nu-i nimeni care să facă binele, nu, nici măcar unul nu este!” (Psalmul 13, 2-3). Odată cu izbăvirea Anei, manifestată prin zămislirea și nașterea Sfintei Fecioare Maria, s-a dovedit că harul dumnezeiesc a început să lucreze din nou în umanitate, chiar dacă nu într-un mod deplin.\nNatura umană începe să se transfigureze§ Minunea întrupării Domnului Hristos necesita acest miracol prealabil, parte integrantă a unui proces de pregătire treptată, în care natura umană avea să cedeze tot mai mult locul harului dumnezeiesc.\nNu doar Ioachim și Ana nu au putut avea copii, la fel s-a întâmplat și cu alte cupluri faimoase din Vechiul Testament, cum au fost: Avraam și Sara (părinții lui Isaac), Isaac și Rebeca (părinții lui Isav și Iacov), Elcana și Ana (părinții lui Samuel), Zaharia și Elisabeta (părinții Sfântului Ioan Botezătorul), care au fost binecuvântați de Dumnezeu cu copii în urma a numeroase și fierbinți rugăciuni, iar toți aceștia au jucat un rol important în istoria poporului ales și chiar a mântuirii lumii.\nCu toate acestea, există și o deosebire între Ioachim și Ana și toate celelalte personalități pomenite din Vechiul Testament, pentru că, în afară de Ioachim și Ana, toate celelalte cupluri au avut băieți, dar cu toate acestea, Sfânta Fecioară Maria s-a ridicat cu mult deasupra tuturor, din moment ce ea este „mai cinstită decât heruvimii și mai mărită fără de asemănare decât serafimii”.\nIoachim și Ana și-au numit fiica Maria, după cum le spusese îngerul care le-a vestit nașterea ei. Și aceasta cu toate că în limba ebraică acest nume se găsește sub formele de „Miriam” sau „Mariam”, așa cum se numea sora lui Moise, care era prorociță (Ieșire 15, 20), fiind cel mai frecvent nume pe care îl poartă femeile din Țara Sfântă până în zilele noastre, întrucât Noul Testament a fost scris în limba greacă, Maica Domnului a fost întotdeauna numită Maria, purtând forma grecizată a numelui ebraic.\nDin punct de vedere etimologic acest nume provine ori din egipteană, ori din ebraică și are multiple semnificații, precum: „binecuvântată de Dumnezeu”, „doamnă”, „împărăteasă”, „stăpână”, „cea aleasă”, „cea frumoasă” etc.\nNumele de Maria este frecvent întâlnit în Noul Testament, unde pe lângă Maica Domnului l-au mai purtau cinci femei, iar pentru a nu fi confundate între ele, după nume se adăuga întotdeauna o relație a acelei femei legată de alte persoane sau locuri. Trei femei numite Maria le întâlnim în preajma Domnului Hristos: Maria Magdalena, Maria lui Cleopa (cunoscută și sub numele de Maria, mama lui Iacob) și Maria, sora lui Lazăr. Acestora li se adaugă Maria, mama lui Ioan Marcu (Faptele Apostolilor 12, 12) și Maria din Roma (Romani 16, 6).\nÎnchinată Domnului la vârsta de 3 ani§ Timp de trei ani, Ioachim și Ana s-au bucurat de fiecare moment trăit alături de fiica lor, însă după cum Îi promiseseră lui Dumnezeu, când aceasta a împlinit vârsta de 3 ani, au dus-o la templul din Ierusalim și I-au închinat-o Domnului, fiind primită cu multă bucurie la templu, unde ea s-a pregătit să devină templu viu, adică cea în care se va sălășlui după Buna Vestire Fiul lui Dumnezeu, asumându-Și din ea firea cea omenească pentru a o îndumnezei.\nPentru ca Dumnezeu să poată mântui omenirea era nevoie de o persoană în care dreptatea și curăția să fie prezente la un nivel care să permită întruparea Fiului Său, fiindcă Dumnezeu nu vine acolo unde există răutate, păcat și necredință. Conform mărturiei fericitului Ieronim, toți sfinții au luat de la Dumnezeu câte unul sau mai multe daruri, în timp ce Sfânta Fecioară Maria a fost plinirea tuturor darurilor dumnezeiești. Sfânta Fecioară Maria este jertfa de curățire a umanității înainte ca jertfa supremă a Domnului Hristos pe cruce să ne împace desăvârșit cu Dumnezeu Tatăl.\nSfânta Fecioară Maria este primul om care prin viața ei curată, dedicată în întregime lui Dumnezeu, a arătat ce este de fapt natura umană veritabilă. Ceea ce dovedește că suntem oameni adevărați este iubirea deplină față de Dumnezeu și de semeni. Deși născută cu păcatul strămoșesc, Sfânta Fecioară Maria a stat de la începutul vieții ei împotriva răului și a păcatului, păstrându-se curată și oferind lui Dumnezeu firea umană în frumusețea ei neîntinată cu păcate personale. Numai așa Fiul lui Dumnezeu a putut să Se întrupeze din pântecele ei.\nOpera întrupării Fiului lui Dumnezeu nu este doar lucrarea Sfintei Treimi, ci și rodul credinței și voinței Sfintei Fecioare Maria, deoarece Fiul lui Dumnezeu nu-Și putea alege de mamă decât pe cea mai înaltă dintre toate ființele umane, cea în care să se vadă scopul pentru care Dumnezeu a creat natura umană, anume ca să existe o ființă omenească în stare să slujească scopului dumnezeiesc, acela de a face posibilă întruparea Fiului Său.\nLegătura dintre aurora dimineții și soare§ Sfinții Părinți, vorbind despre legătura dintre Maica Domnului și Fiul ei, adeseori o aseamănă cu legătura dintre aurora dimineții și soare. Deși aurora este produsă de soare, totuși soarele răsare din ea. Tot așa, din pântecele Sfintei Fecioare Maria S-a născut Însuși Creatorul ei. Și precum aurora, încă înainte de răsăritul soarelui, oglindește și revarsă în lume o parte din frumusețea și strălucirea soarelui, tot așa și Fiul lui Dumnezeu a purtat de grijă ca, încă înainte de nașterea Sa în lume, râuri de har și de sfințenie să se reverse în sufletul aceleia care avea să-I fie Maică. Pentru aceasta Dumnezeu a curățit-o și a sfințit-o la Buna Vestire, învrednicind-o astfel să-L primească spre întrupare pe Fiul lui Dumnezeu.\nPrin nașterea Fiului lui Dumnezeu din pântecele preacurat al Sfintei Fecioare Maria s-a arătat o „lume nouă” și un „rai străin”, din care s-a zămislit un nou Adam, Care îl plămădește din nou pe vechiul Adam și înnoiește lumea. Era nevoie de o „nouă rădăcină” în mijlocul umanității, de un „om nou” care să poată îndrepta iarăși libertatea noastră spre Dumnezeu. Această rădăcină nouă și acest om nou este Dumnezeu-Omul Iisus Hristos, Care Se întrupează, devenind astfel pentru omenire noua rădăcină, noul început, „aluatul cel nou”.\nPrin nașterea Fiului lui Dumnezeu din Sfânta Fecioară Maria s-a pregătit pe pământ o „carte” uimitoare, care este vrednică să poarte nu numai întipărirea unor cuvinte, ci în chip negrăit pe Însuși Cuvântul viu, născut înainte de veci din Dumnezeu Tatăl, și Care poate să-i mântuiască pe cei care se apropie de El.\nAstfel, Maica Domnului este cea care recheamă firea noastră ce-și pierduse „floarea” și care căzuse din locul „neveștejit al desfătării”. Ea este cea care o readuce la bună-înflorire și dăruindu-i înflorire veșnică, prin Fiul ei o duce în rai.\nNor dătător de ploaie mântuitoare§ Maica Domnului este un cer însuflețit care Îl poartă în brațele ei pe Soarele dreptății, ca să-i lumineze și să-i încălzească pe credincioșii care aleargă la ajutorul ei. Ea este ca un nor dătător de ploaie mântuitoare, purtând în pântecele ei dumnezeiasca ploaie care udă și adapă pământurile cele cuvântătoare. Ea este ca o masă având pe ea pâinea vieții, din care mâncând credincioșii cu vrednicie vor trăi în veac. Ea este ca o vie care poartă strugurele ce îi adapă cu vinul cel dulce pe credincioși. Ea este ca o mielușea preanevinovată care Îl poartă pe mielul „Cel ce ridică păcatul lumii”.\nDacă Domnul Hristos este expresia desăvârșită a iubirii lui Dumnezeu, Maica Domnului este prefigurarea acestei iubiri.\nTroparul sărbătorii de astăzi glăsuiește: „Nașterea ta, de Dumnezeu Născătoare Fecioară, bucurie a vestit la toată lumea, că din tine a răsărit Soarele dreptății, Hristos, Dumnezeul nostru. Și dezlegând blestemul a dat binecuvântare și stricând moartea, ne-a dăruit nouă viață veșnică”. Conform acestuia, dacă Eva a adus în lume blestemul, Sfânta Fecioară Maria, noua Evă, a adus binecuvântarea; dacă Eva a adus în lume moartea, Maica Domnului a născut Viața cea adevărată și veșnică; dacă Eva s-a făcut pricinuitoare a căderii, Sfânta Fecioară Maria, prin ascultare și smerenie, a devenit pricină a binecuvântării și a bucuriei pentru toată lumea.\nDatorită importanței ei la opera de răscumpărare a lumii, Maica Domnului are zece zile de sărbătoare și de pomenire în calendarul creștin, după cum urmează:\nZămislirea Sfintei Fecioare Maria de către Sfânta Ana, în 9 decembrie, care a avut loc în Ierusalim.\nNașterea Maicii Domnului o prăznuim astăzi, 8 septembrie, și s-a petrecut tot în Ierusalim.\nIntrarea în biserică a Maicii Domnului la vârsta de 3 ani o sărbătorim în 21 noiembrie și a avut loc tot în Ierusalim.\nBuna Vestire, prăznuită în 25 martie, a avut loc în Nazaret.\nAdormirea Maicii Domnului, pomenită în 15 august, s-a petrecut tot în Ierusalim.\nPatru sărbători sau pomeniri ale Sfintei Fecioare Maria au avut loc în Constantinopol, capitala Imperiului Bizantin:\nIzvorul Tămăduirii (care se sărbătorește în vinerea din Săptămâna Luminată, fiind cu dată schimbătoare).\nAșezarea veșmântului Născătoarei de Dumnezeu de către împăratul Leon I, în anul 473, în biserica din Vlaherne, pomenită în 2 iulie.\nAșezarea cinstitului brâu al Maicii Domnului de către Patriarhul Eutimie într-o raclă din biserica Maicii Domnului, din cartierul constantinopolitan Halcoprotia, în 31 august.\nAcoperământul Maicii Domnului, prăznuit la 1 octombrie, este legat tot de Constantinopol.\nCea din urmă sărbătoare a Sfintei Fecioare Maria este Soborul Maicii Domnului, în 26 decembrie.\nMaica Domnului se bucură de o cinste deosebită în Biserica noastră, de aceea la fiecare ectenie slujitorii ei rostesc următoarea cerere: „Pe Preasfânta, curata, preabinecuvântata, mărita Stăpâna noastră, de Dumnezeu Născătoarea și pururea Fecioara Maria, cu toți sfinții să o pomenim”.\nDin moment ce Fiul lui Dumnezeu întrupat Îl are pe Dumnezeu Tatăl ca Părinte și pe Sfânta Fecioară Maria ca Mamă, înseamnă că Preacurata a primit din partea lui Dumnezeu Tatăl, în calitate de fiică a Lui, care a stat în ascultare desăvârșită de El, puterea de a săvârși pe pământ, în timp, ceea ce El a săvârșit în cer, în veșnicie.\nMama noastră, a tuturor§ Pe când Domnul Hristos se afla pe cruce, „văzând pe mama Sa și pe ucenicul pe care-l iubea stând alături, i-a zis mamei Sale: «Femeie, iată, fiul tău!». Apoi i-a zis ucenicului: «Iată, mama ta!». Și din ceasul acela ucenicul a luat-o la sine” (Ioan 19, 26-27). Din cuvintele adresate de Mântuitorul Sfântului Apostol Ioan constatăm că Acesta i-a zis „Iată, mama ta!” și nu „mama Mea”, deci l-a îndemnat să aibă grijă de ea ca de propria sa mamă. Întrucât la momentul respectiv ucenicul iubit îi reprezenta pe toți cei care vor crede în Domnul Hristos, expresia „Iată, mama ta!” înseamnă de fapt „Iată, mama voastră, a tuturor!”, după cum „Femeie, iată fiul tău!” înseamnă pentru ea „iată fiii tăi!”, adică toți cei care vor îmbrățișa învățătura creștină, de aceea noi considerăm că Sfânta Fecioară Maria este maica tuturor creștinilor care o cinstesc.\nDe asemenea, din moment ce Biserica este Trupul tainic al Domnului Hristos, în calitate de Maică a Domnului, Sfânta Fecioară Maria este și Maica Bisericii și, prin urmare, și maica tuturor creștinilor care o venerează.\nSă urmăm exemplul Maicii Domnului și al părinților ei, care au fost rugători, postitori, milostivi și au săvârșit numeroase fapte bune și să ne rugăm Sfintei Fecioare Maria, Maica noastră, să mijlocească pe lângă Fiul ei pentru noi.\n","date":"8 septembrie 2024","img":"/cuvant-duhovnicesc/o-carte-uimitoare-care-poarta-pe-cuvantul-cel-viu/featured.jpg","lang":"ro","langName":"Română","largeImg":"/cuvant-duhovnicesc/o-carte-uimitoare-care-poarta-pe-cuvantul-cel-viu/featured_hu_7e83c1ea95beae48.jpg","month":[{"title":"2024-09","url":"/month/2024-09/"}],"permalink":"/cuvant-duhovnicesc/o-carte-uimitoare-care-poarta-pe-cuvantul-cel-viu/","series":[],"smallImg":"/cuvant-duhovnicesc/o-carte-uimitoare-care-poarta-pe-cuvantul-cel-viu/featured_hu_8cdda193111de64d.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica Dinaintea Înălțării Sfintei Cruci","url":"/tags/duminica-dinaintea-%C3%AEn%C4%83l%C8%9B%C4%83rii-sfintei-cruci/"}],"timestamp":1725753600,"title":"O „carte” uimitoare care poartă pe Cuvântul cel viu","year":[{"title":"2024","url":"/year/2024/"}]},{"authors":[{"title":"","url":"/authors/ps-visarion--episcopul-tulcii/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 10-a după Rusalii (Vindecarea lunaticului)\n„În vremea aceea s-a apropiat de Iisus un om, îngenunchind înaintea Lui și zicându-I: Doamne, miluiește pe fiul meu, că este lunatic și pătimește rău, căci adesea cade în foc și adesea în apă. Și l-am adus la ucenicii Tăi, însă ei n-au putut să-l vindece. Iar Iisus, răspunzând, a zis: O, neam necredincios și îndărătnic, până când voi fi cu voi? Până când vă voi răbda pe voi? Aduceți-l aici la Mine! Și Iisus l-a certat și demonul a ieșit din el și copilul s-a vindecat din ceasul acela. Atunci, apropiindu-se ucenicii de Iisus, I-au zis de o parte: De ce noi n-am putut să-l scoatem? Iar Iisus le-a răspuns: Pentru puțina voastră credință. Căci adevărat grăiesc vouă: Dacă veți avea credință cât un grăunte de muștar, veți zice muntelui acestuia: Mută-te de aici dincolo și se va muta; și nimic nu va fi vouă cu neputință. Dar acest neam de diavoli nu iese decât numai cu rugăciune și cu post. Pe când străbăteau Galileea, Iisus le-a spus: Fiul Omului va fi dat în mâinile oamenilor și-L vor omorî, dar a treia zi va învia.” (Matei 17, 14-23)\nMinunată, cutremurătoare și dramatică este pericopa evanghelică din această Duminică a 10-a după Rusalii, duminică ce în acest an se întâmplă să fie în ziua de 1 septembrie, când este și începutul noului an bisericesc.\nEste minunată pentru faptul că ne prezintă o minune mai presus de fire, săvârșită de către Mântuitorul nostru Iisus Hristos, o minune ce ne arată încă o dată puterea dumnezeiască pe care o avea Hristos Domnul, aceea de a-i tămădui pe cei bolnavi și de a izgoni duhurile cele rele din oameni.\nEste cutremurătoare în același timp pentru că ne arată suferința unui copil stăpânit de diavol, a unui lunatic ce din tinerețea lui a fost cuprins de această cumplită neputință.\nȘi în sfârșit este dramatică pentru că ne prezintă durerea și suferința unui tată ce aleargă în toate locurile și la toți oamenii pentru a găsi alinare neputinței fiului său. De regulă această pericopă evanghelică este rânduită să se citească de două ori pe an, în Duminica a 4-a a Sfântului Post - în relatarea Sfântului Evanghelist Marcu, și în această duminică ce obișnuit cădea în perioada Postului Adormirii Maicii Domnului, dar, în acest an, datorită faptului că sărbătoarea Sfintelor Paști a fost târzie, este rânduită abia acum.\nMinunea săvârșită de către Mântuitorul Iisus Hristos a avut loc îndată după evenimentul Schimbării la Față a Domnului pe muntele Taborului, când în fața celor trei ucenici ai săi, Iacob, Ioan și Petru, Mântuitorul Își arată slava și dumnezeirea Sa.\nAici, pe munte, în liniște și în lumină strălucitoare, Iisus Își arată măreția Sa dumnezeiască, iar hainele Sale erau mai albe ca zăpada și fața Sa mai strălucitoare ca lumina soarelui. Câtă strălucire, câtă lumină și câtă pace pe Tabor, unde Domnul Se schimbă la față.\nDar, în același timp, la poalele muntelui este o furtună sufletească puternică, o priveliște tristă și cruntă. Un părinte aducea pe fiul său bolnav cerând ucenicilor Domnului să-l vindece, dar aceștia n-au putut să-l tămăduiască. În jurul acestui tată năpăstuit era o mulțime mare de popor, care privea îngrozită chipul copilului cuprins de un duh rău și care se arăta nedumerită de faptul că Apostolii Domnului n-au avut puterea să-l vindece.\nCoborând de pe munte, Iisus a fost înconjurat de această mulțime din rândul căreia s-a apropiat acest părinte nefericit și care, căzând în genunchi, a zis cuvintele: „Doamne, miluiește pe fiul meu că este lunatic și pătimește rău, cade în foc și adesea în apă” și adaugă apoi că „l-am adus pe el la ucenicii Tăi și n-au putut să-l vindece”. Cu alte cuvinte, omul acesta recunoștea că în durerea lui a alergat la toți doctorii, a cheltuit tot ceea ce avea, a venit iată și la ucenicii Domnului, dar totul a fost până acum în zadar. Acum a venit la El, la Doctorul cel mare al sufletelor și al trupurilor, cu speranță, cu credință, ca să-l salveze pe fiul său. Și într-adevăr nu s-a înșelat în nădejdea sa pentru că Mântuitorul l-a vindecat pe tânăr și l-a dat sănătos tatălui său. O, ce bucurie mare a putut fi în inima acestui om! O, ce mulțumire sufletească a putut avea atunci când și-a văzut copilul tămăduit! Însă lucrul acesta s-a întâmplat în urma întâlnirii lui cu Hristos Domnul, dar și a puternicei credințe pe care a avut-o în inima lui.\nDouă lucruri ne atrag atenția văzând această minune a Domnului. Întâi strigătul credinței din gura acestui tată îndurerat și mai apoi răspunsul dumnezeiesc dat de Domnul: „De poți crede toate sunt cu putință celui ce crede”.\nȘi în viața noastră există momente de cumpănă, momente de încercare și chiar disperare. Există împrejurări ale vieții brăzdate de suferințe așa de mari că nu mai vedem nici o scăpare, nici un sprijin în jurul nostru, momente în care toți par neputincioși în a ne întinde o mână de ajutor.\nAtunci se aprind în sufletul nostru licărul credinței, scânteia speranței și încrederea că sprijinul ni-l poate da doar Bunul Dumnezeu. De câte ori în viața noastră durerile sufletești, suferințele trupești se înalță ca munții înaintea noastră și nu mai găsim o altă scăpare, o altă salvare decât în virtutea credinței. De câte ori și noi, în încercări, strigăm ca și David prorocul: „Dintru adâncuri am strigat către Tine, Doamne, Doamne auzi glasul meu”.\nDin pericopa Evangheliei de azi aflăm că, mergând din acel loc, ucenicii L-au întrebat în taină pe Domnul de ce ei n-au putut să-l vindece pe acest copil demonizat. Iisus le-a răspuns că din pricina puținei lor credințe, adăugând apoi că dacă ar avea credință cât un grăunte de muștar ar fi în stare să mute și munții din loc. Dar oare ucenicii Domnului nu aveau ei oare credință în sufletul lor? Nu fuseseră martorii atâtor minuni săvârșite de Învățătorul lor, nu s-au rugat ei oare „Doamne, sporește-ne credința”? Da, dar Domnul voia să-i facă să înțeleagă că această credință a lor nu trebuia să fie doar una intelectuală, noetică, ci trebuia să fie „lucrătoare prin iubire”, cum zice Sfântul Ap. Pavel. Iar mai apoi Mântuitorul adaugă că acest soi de demoni de care era stăpânit acest copil nu ies decât cu rugăciune și cu post. Iată cele trei laturi ale vindecării minunate: credința, rugăciunea și postul.\nEle sunt mijloace care ne ajută să ne apărăm sănătatea trupului și a sufletului, dar și să ne împlinim mai ușor rostul și misiunea în această lume. Rugăciunea este marele dar pe care Dumnezeu ni l-a făcut nouă oamenilor ca să putem fi în comuniune personală cu El. În timpul rugăciunii ne aflăm ca într-un laborator în care cerul se întâlnește cu pământul, oamenii au părtășie cu îngerii și cu sfinții, iar sufletul se înalță către Dumnezeu primind har, bucurie și lumină cerească.\nCu adevărat nu este faptă mai bună, mai frumoasă, mai înălțătoare de suflet și mai trebuitoare pentru noi oamenii ca rugăciunea. Toate celelalte fapte bune ca postul, privegherea, milostenia și altele asemenea acestora sunt comori neprețuite și podoabe nepieritoare ale sufletului prin care omul se apropie de Dumnezeu. Rugăciunea însă, ne învață Sfinții Părinți, ne pune direct în fața Creatorului și binefăcătorului nostru, ne face să ne unim cu El fără nici o mijlocire.\nExemplu desăvârșit de rugăciune îl avem pe Însuși Mântuitorul nostru Iisus Hristos Care S-a rugat la începutul activității Sale mesianice, în cursul acesteia, înainte de înfricoșătoarele Sale Pătimiri și chiar pe Cruce fiind, S-a rugat pentru iertarea vrăjmașilor Săi.\nDomnul Hristos Se ruga ziua și noaptea, în locuri pustii, pe mare, în munte, în mijlocul naturii, dându-ne și nouă îndemnul și pilda de a ne ruga necontenit în tot locul și în tot ceasul.\nDe ce trebuie să ne rugăm? Cum să ne rugăm? Mai are vreun rost rugăciunea în aceste vremuri tehnicizate în care trăim? Iată întrebări pe care ni le punem deseori și pe care mereu le auzim.\nSf. Ioan Gură de Aur ne spune că Dumnezeu ne-a poruncit să ne rugăm pentru ca „dragostea noastră către El să devină mai fierbinte, să ne apropiem mai mult de El și, apropiindu-ne de El, să ne cinstim pe noi înșine, care suntem chip și asemănare a Lui”.\nÎn vremea noastră de acum, nimic nu poate valora mai mult ca rugăciunea împletită cu postul, care sunt cu adevărat două aripi ce ne ridică și pe noi de pe pământ la cer și care ne izbăvesc din legăturile demonilor ce ne stăpânesc cu pofte și cu patimi și care ne depărtează de Dumnezeu, ne înstrăinează de semenii noștri și de noi înșine.\nPrecum rugăciunea ajută sufletul în urcușul său duhovnicesc către ceruri, tot așa postul cel adevărat ajută trupului la despătimire, la păstrarea sănătății și la dobândirea unei vieți înalte și curate în care înfloresc alese virtuți creștinești.\nDuhul cel rău de care era cuprins copilul din Evanghelia de astăzi reprezintă duhul omului contemporan desprins de legile firii și ale harului, duhul mândriei, al lăcomiei și al slavei deșarte și al altor păcate și fărădelegi care ne aruncă și pe noi de multe ori „în foc și apă”, în focul plăcerilor păcătoase și al apei contaminate cu tot felul de plăceri păcătoase și care ne fac și pe noi să fim înfricoșați și temuți în societatea în care trăim. Acestea nu se pot alunga decât cu rugăciune și cu post, adevărate arme duhovnicești ce ne stau la îndemână pentru biruirea celui rău și pentru ca să ne putem recăpăta chipul cel dintâi pe care l-am pierdut prin păcat și prin nelucrarea poruncilor sfinte.\nChipul tatălui din pericopa evanghelică ascultată în această duminică trebuie să fie o icoană de urmat pentru părinții copiilor de astăzi care, de multe ori fără voia lor, sunt aruncați în focul ispitelor și în apa plăcerilor. Pe aceștia, părinții lor să-i aducă la Hristos, spre vindecare și luminare, dar să facă lucrul acesta cu o credință puternică în suflet, care să fie în stare să mute și munții încercărilor și ai suferințelor din loc. Strigătul credinței părinților va străbate cerurile și de acolo de sus Părintele luminilor va trimite „toată darea cea bună și tot darul desăvârșit” asupra lor și îi va izbăvi de toate lucrările celui rău.\nSe cuvine așadar ca întăriți în credință, luminați de harul Sfântului Duh și îndemnați de cugetul bun la punerea în lucrare a faptelor bune evanghelice, să sporim în dreapta credință, în rugăciune și în asceză pentru a dobândi o viață fericită și aici, și dincolo, în zările veșnicei Împărății a cerurilor.\nSă-L rugăm pe Domnul acum la începutul noului an bisericesc să ne ajute să creștem în cunoașterea adevărului și în înfăptuirea binelui, să binecuvânteze cununa anului bunătății Sale păzind în pace poporul și țara noastră, ca să putem în toate zilele mărturisi credința că toate ne sunt nouă cu putință celor ce credem cu tărie în El.\n","date":"1 septembrie 2024","img":"/cuvant-duhovnicesc/strigatul-credintei/featured.jpg","lang":"ro","langName":"Română","largeImg":"/cuvant-duhovnicesc/strigatul-credintei/featured_hu_e5a3db47e90cfde.jpg","month":[{"title":"2024-09","url":"/month/2024-09/"}],"permalink":"/cuvant-duhovnicesc/strigatul-credintei/","series":[],"smallImg":"/cuvant-duhovnicesc/strigatul-credintei/featured_hu_83c865a060c4fdf4.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 10-a După Rusalii","url":"/tags/duminica-a-10-a-dup%C4%83-rusalii/"},{"title":"Vindecarea Lunaticului","url":"/tags/vindecarea-lunaticului/"}],"timestamp":1725148800,"title":"Strigătul credinței","year":[{"title":"2024","url":"/year/2024/"}]},{"authors":[{"title":"","url":"/authors/ps-sebastian--episcopul-slatinei-si-romanatilor/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 9-a după Rusalii (Umblarea pe mare - Potolirea furtunii)\n„În vremea aceea, Iisus i-a silit pe ucenici să intre în corabie și să treacă înaintea Lui pe țărmul celălalt, până ce va da drumul mulțimilor. Iar El, dând drumul mulțimilor, S-a suit în munte, ca să Se roage deosebi. Și făcându-se seară, era singur acolo. Iar corabia era deja în mijlocul mării, fiind învăluită de valuri, căci vântul era împotrivă. Iar la a patra strajă din noapte, a venit la ei Iisus, umblând pe mare. Văzându-L umblând pe mare, ucenicii s-au înspăimântat, zicând că e nălucă, și de frică au strigat. Dar El le-a vorbit îndată, zicându-le: Îndrăzniți, Eu sunt; nu vă temeți! Atunci Petru, răspunzând, a zis: Doamne, dacă ești Tu, poruncește să vin la Tine pe apă. El i-a zis: Vino! Iar Petru, coborându-se din corabie, a mers pe apă și a venit către Iisus. Dar, văzând vântul, s-a temut și, începând să se scufunde, a strigat, zicând: Doamne, scapă-mă! Iar Iisus, întinzând îndată mâna, l-a apucat și i-a zis: Puțin credinciosule, pentru ce te-ai îndoit? Și suindu-se ei în corabie, s-a potolit vântul. Iar cei din corabie I s-au închinat.” (Matei 14, 22-34)\nDreptmăritori creștini,§ Faptele relatate în Evanghelia de astăzi se petrec în noaptea imediat următoare minunii înmulțirii pâinilor, minune evocată în duminica trecută (Matei 14, 14-22). După ce a hrănit mulțimile în pustie, Mântuitorul Hristos i-a silit pe ucenici să urce în corabie și să treacă în cealaltă parte a Mării Galileii, iar El a mers în munte ca să Se roage, în singurătate. Peste noapte însă, valurile mării au început să se agite cu putere și s-a pornit o furtună năprasnică, încât corabia în care se aflau ucenicii era gata-gata să se scufunde. Și strigând ei de groază, la un moment dat L-au zărit pe… Iisus mergând pe apă și, crezând că este o nălucă, s-au înfricoșat și mai tare. Domnul însă i-a liniștit și i-a îmbărbătat, zicându-le: „Îndrăzniți, Eu sunt; nu vă temeți! (…) Doamne, dacă ești Tu, a zis Petru, poruncește să vin la Tine pe apă! Vino…”, i-a zis Hristos. Și a sărit Petru din corabie și a mers și el pe mare ca pe uscat, dar, văzând vântul, spune Evanghelia, s-a temut. Iar în clipa în care s-a îndoit, apa a încetat să-l mai țină și el a început să se afunde. Îngrozit, a strigat „Doamne, scapă-mă!”, și atunci Iisus l-a luat de mână și, reproșându-i „puțin credinciosule, pentru ce te-ai îndoit?”, l-a adus în corabie, iar furtuna s-a potolit.\nIubiți credincioși,§ La prima vedere, Evanghelia de astăzi ar putea părea doar una din multele minuni săvârșite de Mântuitorul Hristos de-a lungul celor trei ani și jumătate, cât timp a durat predica Sa pe pământ. Însă nu trebuie să vedem în pericopa aceasta doar minunea ca atare, ci vă invit să o privim și ca pe o pildă de viață: pildă plină de învățătură, pe de o parte, și de speranță, pe de alta.\nCare este învățătura demnă de evidențiat?§ Marea învolburată este lumea aceasta ./atcare, de multe ori, așa cum s-a întâmplat să le fie potrivnică ucenicilor, ne stă uneori și nouă împotrivă. Valurile ei înfuriate sunt împrejurările grele prin care trecem cu anevoie și noi câteodată și din care, de cele mai multe ori, nu știm cum să facem să scăpăm. Iar vânturile, care l-au înspăimântat pe Petru și mai mult, sunt greutățile și ispitele care se năpustesc adeseori nemiloase asupra noastră, îngrozindu-ne până la moarte.\nUitați-vă la Apostol! Deși într-o primă fază se îndoiește, căci spune: „Doamne, dacă ești Tu, poruncește să vin la Tine pe apă”, găsește totuși curajul necesar de a înfrunta valurile și, pentru aceasta, reușește să pășească pe mare ca pe uscat. Vânturile însă îl fac să se clatine și să se afunde pentru câteva momente, dar chemarea în ajutor a Domnului îi aduce, până la urmă, salvarea.\nAsemenea lui Petru suntem și noi, cei care, aflați în corabia acestei vieți, ne simțim adeseori în nesiguranță și în pericol. Și noi ne îndoim: vom mai putea, oare, scăpa din asta? Oare ce ar fi de făcut? Cum ar trebui să procedăm? Întrebări pe care și le-a pus și Apostolul și la care Mântuitorul Hristos i-a răspuns invitându-l să calce pe apă ca pe uscat. Adică, să străbată prin viața aceasta, așa cum este ea, cu bărbăție și încredere. Ce îl înfricoșează și mai mult pe Petru? Vântul potrivnic, care amplifică și mai mult sentimentul neputinței și al nereușitei, pe care văzându-l și nemaiputându-l înfrunta, se îndoiește și, devenind greu, se afundă. Găsește în sine, totuși, puterea să strige la Hristos, iar Acesta Se dovedește „Mântuitor”.\nCare este speranța desprinsă din Evanghelia de azi?§ Speranța pildei de azi este Dumnezeu, Care, deși într-o primă fază pare a fi prea departe parcă, în larg, necunoscut, străin sau confundabil cu o fantomă, până la urmă Se arată atât de apropiat lui Petru, încât îl prinde efectiv de mână și îl salvează din valuri. Așadar, speranța noastră, ascultând Evanghelia de astăzi, este că Dumnezeu nu Se izolează undeva „în larg”, după cum cred unii, că Se află undeva departe, neinteresându-L prea mult viața noastră personală, cu faptele ei bune și rele, ori neveghind asupra fiecăruia dintre noi. Evanghelia de astăzi îi contrazice pe toți aceia care văd în El un Dumnezeu prea îndepărtat, în înțelesul de inaccesibil, inabordabil ori impersonal. „Nălucă” li s-a părut și ucenicilor pentru o clipă. Pură fantezie Îl consideră unii, entitate nedefinită ori simplă energie alții.\nAstăzi suntem siliți, o dată în plus, să recunoaștem cu toții că nu este așa. Hristos Dumnezeu este aproape, este Ființă și Persoană. Și, pentru aceasta, este gata să ne întindă mâna și să ne salveze atunci când ne este greu în viață. Pentru că I-a cerut ajutorul, Domnul i-a răspuns lui Petru ca Persoană. Ce ne-am face dacă El ar fi doar entitate sau energie impersonală, nălucă, himeră, ori dacă ar fi o ființă inabordabilă? El însă este Ființă care ne aude, ne vede, ne ascultă și, mai ales, ne ajută fiecăruia atunci când știm să I-o cerem. Astfel, dacă Apostolul a reușit și s-a salvat, este pentru că el L-a abordat pe Dumnezeu ca PERSOANĂ, ca pe ÎNVĂȚĂTORUL, iar nu ca pe o forță impersonală. Doar aceia dintre noi care-L vom recepta pe Dumnezeu ca pe o Ființă apropiată și capabilă de dialog, Îl vom aborda în acest chip personal, vom putea dobândi ajutorul și binecuvântarea Sa.\nDe aceea, haideți să încercăm să intrăm în dialog cu Domnul, nu doar să vorbim despre El! Haideți să învățăm a-L aborda, a I ne adresa, a-I vorbi! Haideți să stabilim o bună comuniune cu El, după cum ne străduim în viața cea de toate zilele să stabilim bune relații cu cei din jurul nostru! Să nu-L izolăm pe Dumnezeu undeva, în „larg”, căci în felul acesta nu vom putea primi ajutorul și binecuvântarea Sa!\nIată învățăturile și speranța pe care le putem extrage din Evanghelia de astăzi! Și noi călătorim pe valurile lumii acesteia, uneori prea agitată sau chiar potrivnică. Auzim în ultima vreme, parcă mai mult ca oricând, de persoane care, nemaiputând să înfrunte viața, să se lupte cu greutățile și necazurile ei, depun armele! Oameni care își iau viața, uneori tineri chiar! Apostolul Petru ne invită astăzi pe fiecare dintre noi să fim „luptători”, chiar dacă viața pare grea uneori. Chiar dacă valurile ei sunt năprasnice câteodată, încât simțim că ni se sparge corabia și suntem în primejdie de înec. Chiar dacă vânturile și furtunile ei ne înspăimântă, așa cum l-au înspăimântat și pe Apostol, încât era gata-gata să se afunde. Petru, exemplul său și, mai ales, ajutorul primit din partea Domnului ne învață și pe noi să cerem ajutor. Să-I întindem mâna, așa cum a făcut-o el, și milostiv și bun este Domnul ca să răspundă și cererii noastre, să ne asculte și pe noi și să ne ridice de acolo de unde, poate, la un moment dat în viață, ni se pare că nu ne mai putem ridica.\nSă-L rugăm, așadar, pe Hristos Domnul, Mântuitorul și Izbăvitorul sufletelor și al trupurilor noastre, să fie și pentru noi, în clipele mai dificile ale vieții, mâna cea de ajutor pe care a întins-o lui Petru! Să ne ridice. Să ne izbăvească. Să ne binecuvânteze. Să ne mântuiască, pentru că de aceea ne străduim fiecare și Îi cerem binecuvântarea și ajutorul Său. Pentru ca, petrecând în viața aceasta împreună cu El, în comuniune cu El, să putem dobândi și veșnica fericire a vieții de dincolo. Amin!\n","date":"25 august 2024","img":"/cuvant-duhovnicesc/viata-ca-o-mare/featured.jpg","lang":"ro","langName":"Română","largeImg":"/cuvant-duhovnicesc/viata-ca-o-mare/featured_hu_6e42bb110f1b1351.jpg","month":[{"title":"2024-08","url":"/month/2024-08/"}],"permalink":"/cuvant-duhovnicesc/viata-ca-o-mare/","series":[],"smallImg":"/cuvant-duhovnicesc/viata-ca-o-mare/featured_hu_cdbf11eda48d0296.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 9-a După Rusalii","url":"/tags/duminica-a-9-a-dup%C4%83-rusalii/"},{"title":"Umblarea Pe Mare - Potolirea Furtunii","url":"/tags/umblarea-pe-mare---potolirea-furtunii/"}],"timestamp":1724544000,"title":"Viața ca o mare","year":[{"title":"2024","url":"/year/2024/"}]},{"authors":[{"title":"","url":"/authors/ps-ambrozie--episcopul-giurgiului/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 8-a după Rusalii (Înmulțirea pâinilor)\n„În vremea aceea Iisus a văzut mulțimea de oameni și I s-a făcut milă de ei și a vindecat pe bolnavii lor. Iar când s-a făcut seară, ucenicii au venit la El și I-au zis: Locul este pustiu și vremea, iată, a trecut; deci, dă drumul mulțimilor ca să se ducă în sate să-și cumpere mâncare. Iisus însă le-a răspuns: N-au trebuință să se ducă; dați-le voi să mănânce. Iar ei I-au zis: Nu avem aici decât cinci pâini și doi pești. Și El a zis: Aduceți-Mi-le aici. Și poruncind să se așeze mulțimile pe iarbă și luând cele cinci pâini și cei doi pești și privind la cer, a binecuvântat și, frângând, a dat ucenicilor pâinile, iar ucenicii mulțimilor. Și au mâncat toți și s-au săturat și au strâns rămășițele de fărâmituri, douăsprezece coșuri pline. Iar cei ce mâncaseră erau ca la cinci mii de bărbați, afară de femei și de copii. Și îndată Iisus a silit pe ucenici să intre în corabie și să treacă înaintea Lui pe țărmul celălalt, până ce El va da drumul mulțimilor.” (Matei 14, 14-22)\nBiserica a rânduit ca în primele duminici după praznicul Pogorârii Duhului Sfânt să se citească în cadrul Sfintei Liturghii pericope evanghelice din Sfânta Evanghelie de la Matei, în cadrul cărora sunt prezentate minuni săvârșite de Mântuitorul Iisus Hristos, prin care se arată în mod extraordinar, pe de o parte, dragostea nemăsurată și mila pentru om, iar pe de altă parte dumnezeirea Sa.\nSfânta Evanghelie din Duminica a 8-a după Rusalii ne prezintă minunea înmulțirii pâinilor și a peștilor săvârșită de Mântuitorul Hristos după ce mai întâi săturase mulțimile cu hrana Cuvântului Său și le vindecase bolnavii. Trebuie subliniat faptul că această minune este săvârșită într-un context special, și anume după trimiterea celor 12 Apostoli la prima lor propovăduire și după uciderea Sfântului Ioan Botezătorul de către regele Irod, fapt ce L-a îndurerat profund pe Mântuitorul Hristos. Din relatările evangheliștilor reținem faptul că Domnul Hristos era în al doilea an al lucrării Sale pământești, aflându-Se în partea de nord-est a Mării Tiberiadei. Oamenii veniseră la Iisus pentru a asculta învățăturile Sale deoarece „nici un om nu a vorbit vreodată ca omul acesta” (Ioan 7, 44-45) și pentru a primi vindecare de boli. Câte ore le vorbise celor cinci mii de bărbați, afară de femei și de copii, nu știm, însă le vorbise foarte mult, în condițiile în care stătuseră alături de El toată ziua.\n„Dați-le voi să mănânce!”§ Vremea atât de înaintată i-a făcut pe ucenici să-L roage să dea drumul mulțimilor pentru a merge în localitățile apropiate, de unde să-și cumpere de mâncare. Reacția Mântuitorului, însă, îi face pe ucenici să se îngrijoreze, deoarece le cere să le dea ei înșiși să mănânce, în condițiile în care nu se găseau acolo decât cinci pâini și doi pești, pe care le avea un copil (conf. Ioan 6, 9), dovadă că nevinovăția aduce jertfa cea curată, așa cum arată Sfântul Ioan Gură de Aur. La prima vedere, acest îndemn, cu siguranță, nu putea fi pus în aplicare, deoarece chiar și cele mai mari sate din Galileea rareori ajungeau la un număr de trei mii de oameni, pe când aici întreaga mulțime, bărbați, femei, copii, putea atinge zece mii de persoane.\nMântuitorul a poruncit ucenicilor să ia pâinile și să le aducă și Domnul le-a binecuvântat, a mulțumit și tot prin Apostoli au fost împărțite mulțimilor care au mâncat și s-au săturat. Vedem, așadar, că nici hrana sufletească și nici cea trupească nu o dau oamenii. Adevăratul creștin înțelege faptul că el este doar un iconom credincios (Matei 24, 24) sau administrator înțelept, cum spune Sfântul Ioan Gură de Aur. Acela este bogat care știe să ia și să împartă cum trebuie, ne încredințează și Sfântul Clement Alexandrinul.\nÎndemnul Mântuitorului către ucenicii Săi trebuie privit dintr-o perspectivă mult mai adâncă, deoarece El nu a dorit să-i rușineze pe Apostoli ca aceștia să-și conștientizeze neputința, ci a dorit să arate exigențele evanghelice pe care trebuie să le îndeplinească un propovăduitor al Cuvântului lui Dumnezeu, de a avea încredere smerită că Dumnezeu Se va îngriji de hrana făpturilor Sale, așa cum chiar El propovăduise în Predica de pe munte, în Rugăciunea domnească (Matei 6, 11), dar și în îndemnul: „Nu vă îngrijiți pentru sufletul vostru ce veți mânca, nici pentru trupul vostru cu ce vă veți îmbrăca” (Matei 6, 25). Aceste cuvinte trebuie asumate și Mântuitorul îi îndeamnă pe ucenici să le pună în aplicare. De asemenea, ucenicii trebuie să înțeleagă să se raporteze la Dumnezeu asemenea unor fii care așteaptă cu încredere că tatăl lor le va oferi tot ceea ce au nevoie pentru existența lor. Nu trebuie omis faptul că, în atotștiința Sa, Mântuitorul cunoștea nevoile celor care ascultau cuvântul Său, însă nu intervine și nici nu săvârșește minunea înmulțirii pâinilor până ce Apostolii nu vin să-I ceară să elibereze mulțimea. Domnul Iisus procedează așa pentru a le transmite atât Apostolilor, cât și celor care vor să-I urmeze că nu vor putea depăși situațiile dificile fără ajutorul Lui.\nPâinea - simbolul comuniunii între Dumnezeu și om§ Ca răspuns la solicitarea Mântuitorului de a hrăni mulțimea, Apostolii aduc singurele produse pe care le-au putut găsi: cinci pâini și doi pești, acestea fiind alimente clasice în hrana evreilor de rând. Imaginea pe care o prezintă Evanghelistul Matei este aceea a unui ospăț în care oamenii primesc hrană direct de la Dumnezeu, asemenea lui Adam în Rai, dar și asemenea evreilor în pustie.\nPentru evrei, pâinea avea o însemnătate cu totul deosebită, fiind un simbol al darurilor lui Dumnezeu, al belșugului. Ea nu este doar un mijloc de a satisface foamea, ci este dată pentru a fi împărțită, pentru a întări comuniunea. A împărți pâinea cu cineva în timpurile biblice însemna a fi prieten, apropiat. În Legea Veche, Dumnezeu îi poruncise lui Moise ca în Cortul adunării să așeze „pâinile punerii înainte” (Ieșirea 25, 30) ca semn al comuniunii dintre Creator și făptura Sa. Astfel, Mântuitorul poruncește mulțimilor să se așeze pe iarbă, ia cele cinci pâini și cei doi pești și, „privind spre cer, a binecuvântat și, frângând, a dat ucenicilor pâinile, iar ucenicii, mulțimilor” (Matei 14, 19).\nHristos euharistic devine atât Cel care oferă, cât și Cel care Se oferă, în Biserică§ Această asemănare dintre înmulțirea pâinilor și Cina cea de Taină ne încredințează că pâinea euharistică, Trupul Domnului, devine adevăratul dar al lui Dumnezeu spre viață veșnică. Gesturile pe care le săvârșește Domnul Hristos în momentul înmulțirii pâinilor sunt identice cu cele din momentul instituirii Sfintei Euharistii în Joia dinaintea Sfintelor Pătimiri, căci în același fel Evanghelistul Matei relatează: „Iar pe când mâncau ei, luând pâinea și binecuvântând, a frânt și, dând ucenicilor, a zis: Luați, mâncați, acesta este Trupul Meu” (Matei 26, 26).\nNumai hrăniți cu Hristos euharistic putem să primim, să oferim și să înmulțim din belșugul comuniunii cu Dumnezeu. Hristos devine atât Cel care oferă, cât și Cel care Se oferă în Biserică, după cuvântul Sfântului Apostol Pavel, care le spune corintenilor: „Paharul binecuvântării, pe care îl binecuvântăm, nu este oare împărtășirea cu Sângele lui Hristos? Pâinea pe care o frângem nu este, oare, împărtășirea cu Trupul lui Hristos? Că o pâine, un trup, suntem cei mulți; căci toți ne împărtășim dintr-o pâine” (1 Corinteni 10, 16-17). Acest fapt înseamnă că înmulțirea pâinilor nu are doar înțelesul unei simple minuni, ci mai ales unul simbolic. Ea preînchipuie minunea cea mare a transformării reale a pâinii și a vinului în Trupul și Sângele Domnului pe masa Sfântului Altar, în cadrul Sfintei Liturghii, care nu este altceva decât o nouă Cină de Taină.\nPrimii creștini aveau ca obiectiv principal participarea la rânduiala Bisericii, la săvârșirea sfintelor slujbe, mărturisind că numai împărtășindu-se de prezența harului lui Dumnezeu pot respira viața cea adevărată. Apoi, a doua recomandare este Cina Domnului, Sfânta Euharistie, gustarea din hrana Împărăției cerurilor încă din lumea aceasta. Nu e suficient să fim în Biserică și nu vom putea înainta pe drumul spre Împărăția cea făgăduită, dacă nu ne vom hrăni cu merindele pe care Hristos ni le oferă. Vedem apoi că aceste două etape: prezența în Biserică și hrănirea cu Sfântul Trup și Sfântul Sânge ale Domnului, se dezvoltă și din sânul comunității eclesiale crește în chip firesc și o comuniune socială. Mai mult, putem observa cum primii creștini „luau împreună hrana întru bucurie”, starea eclesială era dusă mai departe de zidul Bisericii, viața în Duhul Sfânt înnoia și transforma fiecare activitate de zi cu zi.\nAșadar, pericopa evanghelică din Duminica a 8-a după Rusalii este un exemplu al milostivirii divine care oferă din belșug daruri cu multă generozitate, atât pentru trup, dar mai ales pentru sufletul omului, pentru a se înălța duhovnicește și a-L urma pe Dumnezeu pe calea care duce spre Împărăția cerurilor. Însă darurile divine de pâine și pește sunt oferite nu pentru a cultiva comoditatea sau nepăsarea celor care le primesc, ci sunt oferite pentru conștientizarea responsabilității pe care aceștia o au față de semenii lor. Din Evanghelia de astăzi mai reținem faptul că, după ce mulțimile au mâncat și s-au săturat, Apostolii au strâns 12 coșuri de fărâmituri, lucru care trebuie să fie și pentru noi un îndemn de a nu risipi din darurile primite de la Dumnezeu și nici din cele agonisite de noi sau semenii noștri cu multă trudă. Nu întâmplător Mântuitorul, atunci când săvârșește minunea, nu oferă El însuși fiecărui om din mulțime pâine și pește, ci oferă întâi Apostolilor, iar aceștia mulțimilor, pentru a întări sentimentul iubirii și al responsabilității. Când Dumnezeu oferă omului un dar, o face pentru ca acesta să fie prilej de sporire a dragostei dintre el și aproapele său.\nÎn minunea de astăzi nu vedem un act singular, o copleșire a naturii, ci însăși descoperirea lui Dumnezeu, deoarece „prin Fiul lui Dumnezeu, toate s-au făcut…” (Ioan 1, 27). El este Pâinea vieții care S-a coborât din cer (Ioan 6, 48), este începutul hranei noastre. Minunea înmulțirii pâinilor s-a săvârșit pentru a înțelege fireasca transformare a hranei în menținerea existenței biologice, dar și binecuvântarea ei de către Hristos în vederea transformării, după Înviere, a pâinii și a vinului în Trupul și Sângele lui Iisus istoric în Hristos euharistic.\n","date":"18 august 2024","img":"/cuvant-duhovnicesc/inmultirea-painilor-prefigurare-a-sfintei-euharistii/featured.jpg","lang":"ro","langName":"Română","largeImg":"/cuvant-duhovnicesc/inmultirea-painilor-prefigurare-a-sfintei-euharistii/featured_hu_bd7f221d9518a006.jpg","month":[{"title":"2024-08","url":"/month/2024-08/"}],"permalink":"/cuvant-duhovnicesc/inmultirea-painilor-prefigurare-a-sfintei-euharistii/","series":[],"smallImg":"/cuvant-duhovnicesc/inmultirea-painilor-prefigurare-a-sfintei-euharistii/featured_hu_8c6f92d304f1c69a.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 8-a După Rusalii","url":"/tags/duminica-a-8-a-dup%C4%83-rusalii/"},{"title":"Înmulțirea Pâinilor","url":"/tags/%C3%AEnmul%C8%9Birea-p%C3%A2inilor/"}],"timestamp":1723939200,"title":"Înmulțirea pâinilor - prefigurare a Sfintei Euharistii","year":[{"title":"2024","url":"/year/2024/"}]},{"authors":[{"title":"","url":"/authors/ps-galaction--episcopul-alexandriei-si-teleormanului/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 7-a după Rusalii (Vindecarea a doi orbi și a unui mut din Capernaum)\n„În vremea aceea, pe când trecea Iisus, doi orbi se țineau după El, strigând și zicând: Miluiește-ne pe noi, Fiule al lui David! Iar după ce a intrat în casă, au venit la El orbii și Iisus i-a întrebat: Credeți că pot să fac Eu aceasta? Zis-au Lui: Da, Doamne! Atunci S-a atins de ochii lor, zicând: După credința voastră fie vouă! Și s-au deschis ochii lor. Iar Iisus le-a poruncit cu asprime, zicând: Vedeți, nimeni să nu știe. Dar ei, ieșind, L-au vestit în tot ținutul acela. Și, plecând ei, iată au adus la El un om mut, având demon. Și, fiind scos demonul, mutul a grăit. Iar mulțimile se minunau, zicând: Niciodată nu s-a văzut așa ceva în Israel. Dar fariseii ziceau: Cu domnul demonilor scoate pe demoni. Și Iisus străbătea toate cetățile și satele, învățând în sinagogile lor, propovăduind Evanghelia Împărăției și vindecând toată boala și toată neputința în popor.” (Matei 9, 27-35)\n„Un lac fără apă mai poate fi numit lac? Nu, e mai degrabă un crater uscat. Un om fără Dumnezeu mai poate fi numit om? Nu, e mai degrabă un mormânt. După cum apa e tot ce-i mai de seamă dintr-un lac, tot așa Dumnezeu în om. Dacă sufletul omului ar fi cu totul deschis către Dumnezeu, omul acela s-ar întoarce la încântarea primordială a vederii lui Dumnezeu. Credința înseamnă, mai înainte de toate, amintirea acelei vederi primordiale a lui Dumnezeu pierdută, amintire rămasă întipărită în conștiință.” Așa începea Sfântul Nicolae Velimirovici cuvântul său la Duminica a 7-a după Rusalii, cuvânt inspirat din dragoste și prețuire față de păstoriții săi. Pentru că orice cuvânt al nostru, dacă nu se naște din dragoste și sinceritate față de cel din fața noastră, nu poate fi ziditor al unei relații mântuitoare.\nNe-a învrednicit Bunul Dumnezeu să străbatem aceste înălțătoare zile ale Postului Adormirii Maicii Domnului și să fim martori, prin credință, ai Schimbării la Față a Mântuitorului nostru Iisus Hristos. Sfinții Apostoli s-au învrednicit să vadă cu ochii trupești, atât cât se putea, din slava lui Dumnezeu și au grăit despre aceasta. Însă cei doi orbi și cel mut despre care vorbește Evanghelia de astăzi au primit harul lui Dumnezeu și tămăduirea de neputința lor prin lucrarea Mântuitorului Hristos și au vestit, la rândul lor, această bucurie tuturor. Prin intermediul simțurilor, o lume străină de noi devine a noastră; o lume exterioară devine parte a vieții noastre și capătă sens și valoare prin ceea ce avem în noi, credință, iubire și iertare. Orbii pe care-i întâlnește Mântuitorul Hristos în Capernaum nu au avut bucuria de a fi văzut răsăritul sau apusul soarelui. Aceștia nu au văzut chipul mamei sau al tatălui, nu au trăit emoția de a vedea chipul aproapelui și de a se bucura de frumusețea creației lui Dumnezeu. Uneori noi, deși avem ochi trupești, nu vedem frumusețea creației lui Dumnezeu, pentru că răutatea și păcatul întunecă modul nostru de a percepe frumusețea făpturii lui Dumnezeu.\nBucuria de a vedea frumusețea lumii§ După ce Mântuitorul vindecă femeia în suferință de 12 ani și înviază pe fiica lui Iair, doi orbi se roagă stăruitor, intrând după El în casă, cu rugăciunea izvorâtă din credința născută în inimile lor din ceea ce auziseră despre El, la care se adaugă nădejdea de a fi întâlnit persoana Care poate să le vindece și lor suferința. Erau încredințați în sufletul lor că această întâlnire va aduce o schimbare în bine în viața lor. După cuvântul Preafericitului Părinte Patriarh Daniel, „orbii devin dascăli ai rugăciunii stăruitoare”. Ei nu întârzie să mărturisească: „Da, Doamne!” (Matei 9, 28), mărturisire născută din suferință, dar și din încredere și smerenie. Fiecare dintre ei nu caută vindecarea pentru sine, în chip egoist, ci și pentru aproapele său aflat în aceeași suferință. Aceștia nu vedeau lumea, dar „se vedeau” unul pe altul prin împărțirea suferinței. Suferința trupească îi vindecase de egoismul nimicitor al iubirii și dăruirii. De aceea, Hristos îi vindecă pe amândoi, pentru ca amândoi să așeze, în locul suferinței, bucuria. Deși nu se precizează, intuim că orbii au rămas împreună și după ce au fost vindecați. Mântuitorul îi asigură că această minunată vindecare s-a întâmplat „după credința” lor, pentru a le dovedi că sunt parte a minunii și „pentru a-i face pe aceștia mai străluciți, iar pe ceilalți mai râvnitori”, după cuvântul Sfântului Ioan Gură de Aur. Mântuitorul le poruncește ca „nimeni să nu știe”. Ceea ce rostise Hristos în public „să nu știe stânga ce face dreapta” este spus acum „cu asprime”, într-o altă formă. Ei, însă, nu ascultă de cuvântul lui Hristos și devin apostoli în propovăduirea bucuriei. Ei văd acum și vor ca această bucurie a lor să fie împărtășită de toți.\nVindecarea celui mut, pricină de discuții și separare§ „Și plecând ei, iată au adus la El un om mut, având demon, și fiind scos demonul, mutul a grăit” (Matei 9, 32-33). Această minune este săvârșită fără un dialog prealabil, întrucât el era mut, dar și din cauza faptului că nu poți stabili un dialog cu diavolul. Mântuitorul Hristos rostise în pustiul Carantaniei că „numai lui Dumnezeu să-I slujești”. Această minune a împărțit mulțimile între cei care „se minunau” și cei care cleveteau zicând: „Cu domnul demonilor scoate pe demon”. Orice intervenție a lui Dumnezeu în istorie, și aceasta se întâmplă în fiecare clipă, poate să facă lumină pentru unii sau poate să-i tulbure pe alții.\nÎn cea de-a doua rugăciune de exorcizare de la botez preotul se roagă „să i se deschidă ochii gândului ca să strălucească în el (în cel care urmează să primească botezul) lumina Evangheliei”, iar înainte de citirea Sfintei Evanghelii preotul se roagă în Altar ca să „strălucească” în toți „lumina cea curată a cunoașterii” lui Dumnezeu. Evanghelia, vestea cea bună a mântuirii, a schimbat lumea, a transformat oamenii, a transfigurat relațiile și sufletele și a vindecat vieți. Atunci când o auzim trebuie să ne schimbe și pe noi. Evanghelia devine astfel fapta cea bună din viața noastră, împlinită din conștiința legăturii cu Dumnezeu.\nHristos - Doctorul sufletelor și al trupurilor noastre§ Ce ar putea însemna această minune pentru noi, cei de astăzi? Suferința, ca parte din existența noastră pământească, este văzută diferit de la o persoană la alta. Timpul suferinței poate fi convertit de cel care suferă într-un timp al sensibilizării, al apropierii de Dumnezeu, al evaluării propriei libertăți și al consimțirii în a-L primi în suflet pe Dumnezeu Cel iubitor. Suferința orbilor a fost șansa întâlnirii lor cu Dumnezeu, dar și a apropierii lor, a unuia de celălalt, a sentimentului că cineva este lângă tine în momente grele și că împărtășește câtuși de puțin din suferința ta, deși, uneori, suferința devine și spațiu al singurătății. Suferim fiecare în parte, așa cum nu o poate face altcineva în locul nostru. Suferința trupească și cea sufletească ne fac mai transparenți în relațiile cu Dumnezeu și cu oamenii și ne ajută să devenim încrezători în ceea ce primim de la ceilalți. Fragilitatea umană în suferință ia locul orgoliului și cutezanței nemăsurate. Suferința ne dă un sentiment al neputinței și al dependenței noastre de altcineva. Sfântul Apostol Pavel va fi întărit de cuvântul lui Dumnezeu: „Îți este de ajuns harul Meu, căci puterea Mea se desăvârșește în slăbiciune”, bine știind că în slăbiciuni locuiește puterea lui Hristos.\nOrbii vin la Hristos, iar mutul este adus. Acestea sunt căile sigure ale dobândirii tămăduirii sufletului și trupului. Prima cale este aceea de a merge către Hristos cu o credință vie, cu nădejde în puterea Sa dumnezeiască și cu smerenia de a fi îmbrățișați de iubirea desăvârșită a Mântuitorului. Cea de-a doua cale este de a-i duce la Hristos pe cei pe care suferința îi ține legați de patul suferinței. Să-i ducem și să-i încredințăm lui Hristos, Tămăduitorul sufletelor și al trupurilor, cu o iubire care „pe toate le nădăjduiește” și cu o credință asemenea cu a celor patru despre care citim în Evanghelia altei duminici. Pentru că adevărata bucurie este aceea care nu uită suferința și care se naște din lumina Crucii și înflorește din Învierea Mântuitorului. În „Anul omagial al pastorației și îngrijirii bolnavilor”, Biserica se dovedește a fi un loc al vindecării, tămăduirii și descoperirii iubirii. A devenit normă pentru teologia contemporană cuvântul vrednicului de pomenire Patriarh Justinian: „Rugați-vă pentru cei care nu știu, nu pot sau nu vor să se roage!”. În dragostea noastră de a-i vedea sănătoși pe ceilalți pot străluci nădejdea și bucuria Învierii lui Hristos. „Miluiește-ne!” - devine strigătul suferinței împărtășite, al suferinței care nu mai încape în propria viață. Doar rugăciunea transformă crucea suferinței în lumină a cunoașterii.\nMulțimea se minunează de cele întâmplate. Femeile mironosițe au plecat și ele de la mormânt, „minunându-se în sine de cele întâmplate”; Apostolul Petru se miră și el la ușa mormântului. Sunt exemple care ne ajută să ieșim din siguranța definită de propriile concepții despre viață și să trăim sentimentul de uimire care ne asigură de prezența delicată a lui Dumnezeu în lume și în viața noastră și de faptul că lumea aceasta are profunzimi pe care nu le putem identifica totdeauna.\nSă ne dea și nouă Preabunul Dumnezeu să trăim „prin credință, nu prin vedere”, pentru a urma calea aici, pe pământ, „cu răbdătoarea nădejde”, măsurând iubirea lui Dumnezeu nu cu măsura încercărilor prin care trecem, ci prin măsura crucii Mântuitorului Hristos.\n","date":"11 august 2024","img":"/cuvant-duhovnicesc/in-suferinta-nu-suntem-singuri/featured.jpg","lang":"ro","langName":"Română","largeImg":"/cuvant-duhovnicesc/in-suferinta-nu-suntem-singuri/featured_hu_1a4f8eef1bbfc027.jpg","month":[{"title":"2024-08","url":"/month/2024-08/"}],"permalink":"/cuvant-duhovnicesc/in-suferinta-nu-suntem-singuri/","series":[],"smallImg":"/cuvant-duhovnicesc/in-suferinta-nu-suntem-singuri/featured_hu_a06d2d79dcd084da.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 7-a După Rusalii","url":"/tags/duminica-a-7-a-dup%C4%83-rusalii/"},{"title":"Vindecarea a Doi Orbi Și a Unui Mut Din Capernaum","url":"/tags/vindecarea-a-doi-orbi-%C8%99i-a-unui-mut-din-capernaum/"}],"timestamp":1723334400,"title":"În suferință nu suntem singuri","year":[{"title":"2024","url":"/year/2024/"}]},{"authors":[{"title":"","url":"/authors/ps-andrei--episcopul-covasnei-si-harghitei/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 6-a după Rusalii (Vindecarea slăbănogului din Capernaum)\n„În vremea aceea, intrând în corabie, Iisus a trecut marea și a venit în cetatea Sa. Și, iată, I-au adus un slăbănog zăcând pe pat. Și Iisus, văzând credința lor, a zis slăbănogului: Îndrăznește, fiule! Iertate sunt păcatele tale! Dar unii dintre cărturari ziceau în sinea lor: Acesta hulește. Și Iisus, știind gândurile lor, le-a zis: Pentru ce cugetați rele în inimile voastre? Căci ce este mai lesne? A zice: Iertate sunt păcatele tale, sau a zice: Ridică-te și umblă? Dar, ca să știți că putere are Fiul Omului pe pământ a ierta păcatele, a zis slăbănogului: Ridică-te, ia-ți patul și mergi la casa ta. Și ridicându-se, s-a dus la casa lui. Iar mulțimile, văzând acestea, s-au înspăimântat și au slăvit pe Dumnezeu, Care dă oamenilor asemenea putere.” (Matei 9, 1-8)\nVindecarea paraliticului din Sfânta Evanghelie de astăzi se petrece în Capernaum. O localitate situată în nordul Țării Sfinte, în provincia Galileea, pe țărmul lacului Ghenizaret sau Marea Galileii. Mântuitorul tocmai venea din ținutul Gadara, unde vindecase doi demonizați. Intră în Capernaum, orașul Său de reședință. De fapt, „Betleemul L-a născut, Nazaretul L-a crescut, iar Capernaumul îl avea ca locuitor” (Sfântul Teofilact, „Tâlcuirea Sfintei Evanghelii de la Matei”, ediție electronică, p. 217), ne spune Sfântul Teofilact. Casa în care a intrat s-a umplut repede de oameni, unii care doreau să-L asculte, alții să-L vadă, iar alții să se vindece de neputințele lor. Faima Lui de mare învățător și vindecător se răspândise peste tot, nimeni vreodată în lume nu făcuse și nici nu spusese, așa cum a făcut și cum a spus El. Așa se explică de ce oamenii căutau, când venea în părțile lor, să fie în apropierea Sa. Așa s-a întâmplat și în Capernaum, mulțime multă s-a adunat împrejurul Său, iar un paralizat este adus la Iisus și este vindecat de către El.\nÎn casa în care Iisus se găsea, de față sunt și nelipsiții farisei și cărturarii, învățătorii legii. Îi urmau și Îl urmăreau peste tot. Îi deranjau învățătura și faima Lui. Căutau să-l prindă în cuvânt, să-l compromită sau să găsească motive de acuzare, dar nu reușeau. De fiecare dată au fost învinși de logica Acestuia.\nDin textul evanghelic aflăm că acest slăbănog este adus la Iisus, purtat pe o targă, de patru bărbați. Cu siguranță Mântuitorul a rămas impresionat de gestul lor. Evangheliștii Matei și Marcu menționează faptul că Iisus, „văzând credința lor (a celor cinci, inclusiv a paraliticului), i-a zis slăbănogului: Îndrăznește, fiule, iertate îți sunt păcatele tale” (Matei 9, 2). Aici, în aceste cuvinte, se găsește esența faptei. Toți se așteptau la vindecarea trupească a paraliticului. Iisus Hristos rostește cuvintele care îi surprind pe cei aflați de față: „Fiule, iertate îți sunt păcatele tale!”. Fiul lui Dumnezeu folosește această ocazie pentru a face o nouă descoperire: are puterea dumnezeiască de a ierta păcatele. Auzind aceste cuvinte, unii dintre cărturari au cugetat în inima lor: „Acesta hulește! Cine poate ierta păcatele afară de singurul Dumnezeu?” (Marcu 2, 7).\nO judecată nedreaptă§ Judecata lor pare corectă, nimeni nu poate ierta păcatele decât singurul Dumnezeu. Și nu L-au cunoscut că este Mesia cel prezis de proroci, l-au acuzat de hulă, că vorbește împotriva lui Dumnezeu, atribuindu-și rolul și puterea lui Dumnezeu. Mântuitorul, cunoscând gândurile lor, le-a zis în auzul tuturor: „De ce cugetați cele rele în inimile voastre? Ce este mai ușor a zice: Iertate îți sunt păcatele tale! Sau a zice: Ridică-te și umblă” (Matei 9, 4-5). Vindecarea este un lucru văzut, care nu poate fi negat. Nu a mai fost necesară o discuție teoretică, Iisus se întoarce către ei și le zice: „Ca să știți că Fiul Omului are putere a ierta păcatele, zic ție: scoală-te. Ia-ți patul tău și mergi la casa ta” (Matei 9, 6). Slăbănogul s-a ridicat, și-a luat patul și umbla în văzul tuturor. Cel care a fost adus pe targă poartă el acum targa.\nSfântul Ioan Gură de Aur, referindu-se la cugetarea contestatarilor, spunea: „Iudeii, chinuiți de răutate, voind să-L învinuiască, au făcut chiar fără voia lor să strălucească minunea. Iar Domnul, iscusit fiind, S-a folosit de invidia lor spre a face vădită minunea” (Sfântul Ioan Gură de Aur, „Omilii la Matei”, ediție electronică, p. 363). Mântuitorul i-a tămăduit sufletul și trupul slăbănogului. Toți se mirau și slăveau pe Dumnezeu, pentru că nimeni nu mai făcuse astfel de lucruri în Israel. Vindecarea slăbănogului arată puterea dumnezeiască a lui Hristos de a ierta păcatele și justifica și dreptul de a face aceasta. Iisus le-a arătat cărturarilor că amândouă faptele erau în puterea Sa, legate una de cealaltă, adică boala era consecința păcatului, iar păcatul era cauza bolii.\nPrietenii virtuoși ai paraliticului§ Aș dori să reflectăm câteva clipe asupra gestului nobil, de o mare sensibilitate și dragoste față de semenul lor, al celor patru prieteni rămași anonimi. Ei își lasă la o parte toate grijile zilnice și pătrunși de credința în Hristos, ale Cărui cuvinte și minuni desigur le cunoșteau, însuflețiți de dragostea față de semenul lor, vin cu el în fața lui Iisus, cu nădejdea că numai El îi va putea reda sănătatea. Ce frumos au știut că înmănuncheze cele trei virtuți specifice creștinilor: credința, nădejdea și dragostea! Pentru credința lor, Mântuitorul le vindecă semenul. I-am putea asemăna pe acești oameni cu samariteanul cel milostiv din cunoscuta parabolă a Mântuitorului.\nConsider că frumosul exemplu al celor patru prieteni are astăzi nevoie mai mult ca oricând să fie urmat și de alții. Prietenia sinceră este o virtute cultivată și de unii scriitori antici, dar și în Vechiul Testament, ca apoi să primească un nou sens, creștin, prin învățătura lui Iisus Hristos. El însuși a arătat o afecțiune aparte pentru cei trei dintre Apostolii Săi: Petru, Iacob și Ioan.\nDe altfel, El îi consideră prieteni pe toți Apostolii Săi, atunci când le spune la Cina cea de Taină: „Voi sunteți prietenii mei, dacă faceți ceea ce vă poruncesc” (Ioan 15, 14). La rândul lor, doi dintre ucenicii care credeau într-ascuns, Iosif și Nicodim, au înmormântat după cuviință trupul lui Iisus, fără nici o teamă de răzbunarea și ura conducătorilor poporului iudeu, dovedind o sinceră prietenie. Despre prietenie vorbesc Sfinții Părinți ai Bisericii, oferindu-ne ei înșiși modele de prietenie și de dragoste.\nSă fim însuflețiți de pilda Mântuitorului§ Oare noi ne gândim vreodată la semenii noștri aflați în suferință și care au nevoie de sprijinul nostru? Ne gândim vreodată că un vecin sau un cunoscut de-al nostru nu are pe nimeni și ar fi bucuros să ne vadă chiar pentru o scurtă vizită, că ar fi bucuros dacă l-am duce la un medic, dacă i-am cumpăra medicamentele de care are nevoie? Din păcate, dacă ne cercetăm conștiința, răspunsul pe care ar trebui să-l dăm la asemenea întrebări ar fi negativ. Fără îndoială că în lumea atât de decăzută sub aspect moral în care ne este dat să trăim, ar trebui să avem un alt comportament, ar trebui să fim însuflețiți mai mult de cuvintele și de pilda Mântuitorului! Să ascultăm ce ne îndeamnă Sfântul Apostol Pavel în pericopa apostolică citită azi, care este o adevărată apologie a întrajutorării, a comuniunii și a iubirii care trebuie să existe între noi, care Îl mărturisim pe Hristos: „Întru frățească prietenie, iubiți-vă unii pe alții în cinste, unii altora dați-vă întâietate” (Romani 12, 10).\nAcelași Apostol spune și mai răspicat același lucru în Epistola către Filipeni, cărora le recomandă: „Să nu caute nimeni numai ale sale, ci fiecare ale altuia” (Filipeni 2, 4).\nCând vedem un om bolnav care suferă mult, trebuie să ne gândim că și noi am putea fi cândva într-o situație asemănătoare. Să arătăm iubire creștină celor suferinzi, să-i ajutăm, nu să-i judecăm. În fața suferinței altora, să ne întărim în credință și să sporim în iubire față de aproapele care suferă, să ne rugăm cu smerenie și speranță pentru vindecarea lor. Din iubire față de cei suferinzi s-au înființat primele instituții de caritate-filantropie creștină. Biserica a înființat primele bolnițe la mănăstiri, primele spitale și farmacii, a construit primele case de orfani, bătrâni, bolnavi și pelerini. Toate acestea sunt rodiri ale Evangheliei în lucrarea socială a Bisericii.\nBunul Dumnezeu îngăduie uneori încercări, boli, ca noi să fim mai milostivi, mai solidari și mai sensibili la suferințele aproapelui. Când suntem milostivi, devenim mâinile iubitoare ale lui Hristos, Care prin noi îi ajută pe cei suferinzi și neajutorați. În această duminică ne gândim și la mulțimea medicilor competenți și conștiincioși, milostivi și blânzi față de pacienții lor, la mulțimea asistentelor și asistenților medicali, la întreg personalul din spitale și din centrele de tratament, care ajută pe cei bolnavi, care alină suferința și cultivă multa speranță și îi bucură pe bolnavi.\nÎi prețuim pe toți și ne rugăm Lui Dumnezeu să-i binecuvânteze, dimpreună cu toți preoții care aduc pe cei bolnavi la Hristos, pentru vindecare sufletească și trupească. Iar noi, cei binecredincioși, să ne străduim să fim asemenea celor patru prieteni, care și-au pus sufletul pentru cel aflat în suferință, ca în felul acesta să-L preamărim pe Dumnezeu prin faptele noastre și să aflăm har și îndurare din partea Mântuitorului Hristos și să devenim cu adevărat „prietenii” Lui.\n","date":"4 august 2024","img":"/cuvant-duhovnicesc/prietenii-sinceri/featured.jpg","lang":"ro","langName":"Română","largeImg":"/cuvant-duhovnicesc/prietenii-sinceri/featured_hu_dd9c73a41b32d7ca.jpg","month":[{"title":"2024-08","url":"/month/2024-08/"}],"permalink":"/cuvant-duhovnicesc/prietenii-sinceri/","series":[],"smallImg":"/cuvant-duhovnicesc/prietenii-sinceri/featured_hu_87392e89a53d4b41.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 6-a După Rusalii","url":"/tags/duminica-a-6-a-dup%C4%83-rusalii/"},{"title":"Vindecarea Slăbănogului Din Capernaum","url":"/tags/vindecarea-sl%C4%83b%C4%83nogului-din-capernaum/"}],"timestamp":1722729600,"title":"Prietenii sinceri","year":[{"title":"2024","url":"/year/2024/"}]},{"authors":[{"title":"","url":"/authors/ps-vincentiu--episcopul-sloboziei-si-calarasilor/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 5-a după Rusalii (Vindecarea celor doi demonizați din ținutul Gadarei)\n„În vremea aceea, trecând Iisus dincolo, în ținutul Gadarenilor, L-au întâmpinat doi demonizați care ieșeau din morminte, atât de cumpliți, încât nimeni nu putea să treacă pe calea aceea. Și, iată, au început să strige și să zică: Ce ai cu noi, Iisuse, Fiul lui Dumnezeu? Ai venit aici mai înainte de vreme ca să ne chinuiești? Departe de ei era o turmă mare de porci, păscând. Iar demonii Îl rugau, zicând: Dacă ne scoți afară, lasă-ne să intrăm în turma de porci. Atunci El le-a zis: Duceți-vă! Iar ei, ieșind, s-au dus în turma de porci. Și îndată toată turma s-a aruncat de pe țărm în mare și a pierit în apă. Iar păzitorii au fugit și, ducându-se în cetate, au spus toate cele întâmplate cu demonizații. Și, iată, toată cetatea a ieșit în întâmpinarea lui Iisus și, văzându-L, L-au rugat să plece din hotarele lor. Iar Iisus, intrând în corabie, a trecut marea și a venit în cetatea Sa.” (Matei 8, 28-34; 9, 1)\nAm ajuns, dreptmăritori creștini, în Duminica a 5-a după Pogorârea Duhului Sfânt, care, potrivit calendarului nostru, aduce în atenție episodul biblic al Vindecării celor doi demonizați din ținutul Gadarei.\nPentru o corectă încadrare în context, aflăm că Hristos pleacă spre ținutul Gadarenilor din Decapole, după ce înfăptuise în Capernaum, „cetatea Sa” (Matei 9, 1), mai multe fapte minunate în care accentul a fost pus pe puterea credinței primitorilor: un lepros (Matei 8, 1-4), un sutaș roman (Matei 8, 5-13), apostolii înșiși, care se cer a fi salvați de furtuna ce a învăluit corabia pe care se aflau (Matei 8, 24-27) ș.a., „ca să se împlinească ceea ce s-a spus prin Isaia Prorocul, care zice: «Acesta neputințele noastre a luat și bolile noastre le-a purtat»” (Matei 8, 17).\nPrezența deloc întâmplătoare a adverbului „dincolo”, din sintagma „Și trecând El dincolo, în ținutul Gadarenilor…”, ne poate duce cu gândul la disponibilitatea pe care Fiul lui Dumnezeu o are, de a pleca în căutarea tuturor păcătoșilor, fără a fi selectiv, pe criterii rasiale, sociale sau economice, așadar nu doar a acelora care deja sunt câștigați și cred cu tărie în puterea învățăturilor Sale. Astfel, Iisus alege să părăsească degrabă „confortul” cetății Sale, un mediu familiar, și să plece în căutarea oilor celor pierdute (Luca 15, 3-6).\nMerge, în virtutea celor spuse de Apostolul zilei (Romani 10, 1-10), care nu întâmplător este citit tot în această zi, servind drept cheie pentru descifrarea pericopei evanghelice, către cei care „au râvnă pentru Dumnezeu, dar sunt fără cunoștință” (Romani 10, 2) și care trebuie înștiințați că „sfârșitul Legii este Hristos, spre dreptate tot celui ce crede” (Romani 10, 4). Cu alte cuvinte, prescripțiile iudaice, ritualiste și formaliste, devenite odată cu întruparea Mântuitorului doar forme fără fond, nu pot mântui. Singurul care mântuiește este Domnul Hristos, așa cum ne încredințează Apostolul neamurilor, Sfântul Pavel: „Că de vei crede în inima ta că Dumnezeu L-a înviat pe El din morți, te vei mântui” (Romani, 10, 9).\nDreptmăritori creștini,§ A fost necesară această readucere aminte a cuvintelor Apostolului, mai actuale ca oricând, pentru a înțelege că dinamica misionară a Bisericii nu trebuie să îmbrace haina prejudecății. Episodul biblic de astăzi este, fără doar și poate, un model pentru propria noastră misiune în lume, clerici și laici deopotrivă, care trebuie să propovăduim, prin cuvânt, dar, mai ales faptă, „Vestea cea Bună” - Evanghelia, în virtutea Poruncii Dumnezeiești „Drept aceea, mergând, învățați toate neamurile, botezându-le în numele Tatălui și al Fiului și al Sfântului Duh” (Matei 28, 19). Important de reținut este și atitudinea ulterioară pe care trebuie să o avem față de cei care, orbiți de alte interese, refuză să asculte Cuvântul Vieții, Hristos.\nMântuitorul este întâmpinat de cei doi demonizați care „ieșeau din morminte, foarte cumpliți, încât nimeni nu putea să treacă pe calea acea” (Matei 8, 28).\nVorbim aici de o simbolistică profundă. Excluși de comunitate, „aruncați” în afara cetății, cei doi posedați de vrăjmașul lui Dumnezeu și al umanității își găsesc sălaș într-un loc al morții, într-un cimitir. Pentru că da, păcatul repetat, transformat în patimă irațională, duce la robie și implicit la moarte spirituală. Iar patimile care te înlănțuie, îți înlătură discernământul și te aruncă în mocirla păcatului, simpla lor manifestare fiind, pentru omul cuviincios, înfricoșătoare, cumplită. Libertatea prost înțeleasă, în care totul este îngăduit, doar de dragul experimentării (cf. I Corinteni 6, 12), poate duce la o pierdere a sensului existenței noastre, care poate fi rezumată, ideal vorbind, la părtășia, prin har și participare, cu Dumnezeu, nu doar la nivel declarativ, ci faptic (II Petru 1, 4).\nPână la urmă, dincolo de imaginea celor doi posedați - interesantă este aici semnificația cuvântului posedat, în sensul că nu îți mai aparții! -, aflați sub stăpânirea demonilor, este și ideea că într-o astfel de stare nu te poți ruga, ci doar autodistruge. Demnitatea persoanei umane, în sensul ortodox, personalist al cuvântului, este astfel grav afectată. Din Subiect, cu potențial dialogal cu Divinitatea, devii un Obiect, un instrument al unor porniri iraționale, ale unor necesități exclusiv biologice, animalice, viscerale, ce trebuie satisfăcute chiar și cu prețul propriei libertăți. Iată cum, în acest context, înțelegem, mai bine ca oricând, și sensul profund terapeutic al postului, propus de învățătura noastră creștin ortodoxă. Paradoxal, postul, ce pare la prima vedere o sumă de interdicții, îți conferă libertate și face trecerea de la trupul biologic la cel iconic, cu adevărat viu, în sensul profund al cuvântului, asupra căruia Dumnezeu Creatorul a suflat „suflare de viață și s-a făcut omul ființă vie” (Facere 2, 7).\nStrigătul demonilor: „Ce ai Tu cu noi, Iisuse, Fiul lui Dumnezeu? Ai venit mai înainte de vreme ca să ne chinuiești?” (Matei 8, 29), poate fi văzut ca disperarea celui care, anesteziat de uniformitatea plictisitoare a păcatului, este scos din starea de confort și repetabilitate și obligat să își vadă propriul eșec existențial și consecințele acestui derapaj sever.\nAr trebui să nu trecem cu vederea și mărturisirea îngerilor căzuți care I se adresează lui Iisus cu apelativul Fiul lui Dumnezeu. Așadar, și demonii cred, dar nu fac voia Lui pentru că au ales deliberat să se împotrivească voinței Sale încă de la început. Nu este un caz singular. De câte ori nu auzim în jurul nostru persoane care, pline de certitudine spun că ele cred, dar în felul lor propriu, fără a ține seama de exigențele pe care le impune Crezul Bisericii, bunăoară? Poate că ne sună cunoscut; nu de puține ori, fără a generaliza, au fost și cu siguranță vor mai fi cazuri când anumite persoane, comunități, chiar țări (e.g. ideologia comunistă), vor alege conștient să facă pasul separării de Dumnezeu, să plece „într-o țară depărtată” (Luca 15, 13). Este dreptul lor, iar Dumnezeu prețuiește această libertate, Acesta fiind pus în postura celui Care stă la ușă și bate, neîndrăznind vreodată să o forțeze: „Iată, stau la ușă și bat; de va auzi cineva glasul Meu și va deschide ușa, voi intra la el și voi cina cu el și el cu Mine” (Apocalipsa 3, 20).\nȘi iarăși, „nu oricine Îmi zice: Doamne, Doamne, va intra în Împărăția cerurilor, ci cel ce face voia Tatălui Meu Celui din ceruri” (Matei 7, 21). Prin urmare, credința diavolilor nu este o virtute, pentru că ei o cunosc, dar nu o împlinesc. Mă gândesc aici, în sprijinul celor afirmate, la îndemnul Sfântului Apostol Iacov, la cuvintele din capitolul al doilea al Epistolei sale sobornicești, versetul 19: „Tu crezi că unul este Dumnezeu? Bine faci; dar și demonii cred și se cutremură”.\nNu putem eluda, de asemenea, nici sensul eshatologic al afirmației „Ai venit mai înainte de vreme ca să ne chinuiești?”, o aluzie clară întipărită mai târziu în articolul din Mărturisirea de Credință (Crezul), prin care afirmăm cu tărie momentul venirii Judecății Universale [„Și iarăși va să vină (Hristos n.n.) cu slavă, să judece viii și morții, a Cărui împărăție nu va avea sfârșit”] și disponibilitatea noastră de a fi mereu în stare de trezvie, pregătiți pentru acest timp al Parusiei, al prezenței Dreptului Judecător, în orice clipă a vieții noastre, asemenea fecioarelor înțelepte (Matei 25, 1-13).\nActul vindecării celor doi, al alungării demonilor în turma de porci, arată foarte clar că Mântuitorul pune mai presus de toate la loc de cinste valoarea sufletului omenesc, care excede cu mult orice valoare pieritoare materială. „Pentru că ce-i va folosi omului, dacă va câștiga lumea întreagă, iar sufletul său îl va pierde? Sau ce va da omul în schimb pentru sufletul său?” (Matei 16, 26).\nTurma de porci este, în acest caz, dincolo de simbolismul cunoscut al acestui animal domestic ce sălășluiește în mocirlă, o sursă de venit pentru locuitorii din ținutul Gadarei, în mare parte păgâni, care creșteau acest animal domestic strict pentru avantajele financiare obținute în urma vânzării lor. Este foarte clar că acolo a fost pierdută o sursă importantă de profit material, dar, pe de altă parte, două persoane, purtătoare ale chipului lui Dumnezeu (Facere 1, 27), au fost salvate de la pieire sigură. Ceea ce ar trebui să fie o bucurie pentru întreaga comunitate, care reprimea astfel în rândurile sale doi membri pe deplin integri din punct de vedere psihosomatic, se transformă în amărăciunea pierderii câștigului material.\nIar această turmă, care alege propria suprimare, ne arată unde duce păcatul: de fiecare dată nu poate fi decât moartea, mai întâi cea spirituală, urmată, de cele mai multe ori, dacă nu ne „venim în sine” (Luca 15, 17), de cea trupească.\nIubiți frați și surori întru Domnul,§ De departe, cel mai grav lucru pe care îl poate face cineva este descris prin felul cum o întreagă comunitate, preferând bunăstarea financiară rezultată din afacerea despre care am menționat mai sus, fără a contesta statutul de Fiu al lui Dumnezeu al lui Iisus Hristos, iese în întâmpinarea Lui și, în loc să Îi aducă slavă, „Îl roagă să treacă din hotarele lor” (Matei 8, 34). Cu alte cuvinte, să plece de la ei. Au ales singuri, în virtutea principiului iluzoriu al autodeterminării și autosuficienței, calea care nu poate duce la mântuire și, implicit, viață veșnică, preferând să rămână captivi unei lumi materiale, supusă degradării, scindării și risipirii în neantul existențial, contrar îndemnului: „Nu vă adunați comori pe pământ, unde molia și rugina le strică și unde furii le sapă și le fură!” (Matei 6, 19).\nEste de remarcat faptul că respingerea Mântuitorului nu se face în mod violent; nu Îi adresează injurii, nici măcar nu îi contestă statutul de taumaturg al celor până de curând aflați sub stăpânirea celui rău. Pur și simplu Îl roagă să plece. Iar El, „intrând în corabie, a trecut și a venit în cetatea Sa” (Matei 9, 1).\nEste, poate, semnalul că locuitorii aceia erau o cauză pierdută. Sau este, poate, una dintre cele mai bune dovezi că Dumnezeu nu impune, nu forțează, nu face uz de atotputernicia Sa în cazul de față și, cel mai important, le respectă dreptul la alegerea făcută. Nu încearcă să îi convingă, să le predice, să le arate Calea. Putem presupune că, deși nu existau mijloacele de comunicare de astăzi, faima Învățătorului era deja cunoscută și în Gadara. Cu toate acestea, dezinteresul lor este unul în masă.\nÎi putem identifica și astăzi printre noi pe acei oameni, plini de certitudini, plafonați, care au încetat să mai caute sensul existenței. Sunt mulțumiți cu ei înșiși și nu mai caută să evolueze. Lucrurile sunt cu atât mai grave cu cât încercăm să punem alături de acest trist tablou, semnificativ și pentru Gadara zilelor noastre, imaginea diametral opusă a locuitorilor cetății Sihar din Samaria, care, în urma spuselor femeii samarinence, venită să scoată apă de la fântâna lui Iacov, Îl roagă să rămână la ei (Ioan 4, 40). Este exact ceea ce cerem cu toții la fiecare Sfântă Liturghie sau Sfântă Taină săvârșită în biserică, și anume ca Hristos să rămână la și în noi. Starea aceasta o exprimăm cât se poate de plastic în încheierea Sinaxei Euharistice a Ecclesiei, când, într-un singur glas, întreaga suflare din sfântul lăcaș cântă: „Am văzut lumina cea adevărată, am primit Duhul cel Ceresc…”.\nDrept mărturisitori ai Patimilor și Învierii lui Hristos,§ Calea creștinilor spre desăvârșire nu este una ușoară, ci dimpotrivă. „Strâmtă este poarta și îngustă este calea care duce la viață și puțini sunt care o află” (Matei 7, 14). Îți trebuie mult curaj și onestitate să renunți la propriul confort material și sufletesc și să îți asumi „războiul cel nevăzut”, cum plastic numea Sfântul Nicodim Aghioritul lupta noastră „împotriva începătoriilor, împotriva stăpâniilor, împotriva stăpânitorilor întunericului acestui veac, împotriva duhurilor răutății, care sunt în văzduh” (Efeseni 6, 12).\nNu există altă cale decât aceasta: „Dacă vrea cineva să vină după Mine, să se lepede de sine, să-și ia crucea și să-Mi urmeze Mie” (Matei 16, 26). Iar această lepădare de sine presupune, printre altele, un dureros efort, o luptă continuă cu propriul sine egoist, cu propriile patimi care ne înlănțuie și ne îndreaptă nu spre viața cea veșnică, ci spre moarte sufletească.\nMulți ne propun în zilele noastre, din interiorul anumitor religii, confesiuni, curente ideologice pseudo-religioase, să le îmbrățișăm crezul, exponenții acestora asigurându-ne că deja vom fi mântuiți încă de la momentul aderării la congregațiile lor. Dar noi știm că lupta cea bună se duce până în pragul morții, iar conștiința noastră nu va afla nicicând pacea decât la momentul firesc al despărțirii temporare a sufletului de trup. Cum altfel am putea înțelege aceste cuvinte ale Mântuitorului: „Nu socotiți că am venit să aduc pace pe pământ; n-am venit să aduc pace, ci sabie” (Matei 10, 34)?\nExistă și în sânul Bisericii noastre riscul ca o parte dintre credincioși să ajungă să creadă că desăvârșirea este garantată prin botezul creștin ortodox, ce îți conferă certitudinea mântuirii. Unii reușesc să se refugieze sectar, izolaționist, raportat la comunitatea din care fac parte, îmbrățișând diferite forme rigide de ritualism, formalism și fundamentalism ale unei vieți bazate exclusiv pe modul de existență al formelor fără fond, al mormintelor văruite, frumoase în exterior, dar pline de putreziciune în interior (cf. Matei 23, 27). Desigur, aici este de datoria păstorilor sufletești să corecteze aceste derapaje și să sădească în inimile tuturor conștiința că sfânta noastră credință nu este doar o colecție de legi, canoane, interdicții, obligații pe care trebuie să le bifăm dintr-o listă lungă. Este mult mai mult decât atât! Este Întâlnirea și Calea totodată nu a unuia singur, ci a întregii comunități euharistice cu Hristos cel înviat, prin Duhul Sfânt către Tatăl Atotțiitorul.\nComunitatea, care își dezvoltă conștiința că fără Dumnezeu nimeni nu poate face nimic (Ioan 15, 5), devine întocmai ca și cetatea Sihar din Samaria și refuză să capituleze și să strige Mântuitorului „să plece din hotarele lor” (Matei 8, 34), așa cum regretabil au făcut gadarenii din ipostaza biblică din această duminică.\nMesajul pericopei evanghelice de azi este deosebit de complex. În fapt, nimeni vreodată nu va reuși să epuizeze mulțimea de sensuri și învățături dintr-un text insuflat de Duhul Sfânt, așa cum este cazul cărții noastre de căpătâi, Biblia.\nDar mesajul principal, ce trebuie nu doar reținut, ci aplicat în viața noastră cotidiană este acesta: să Îl rugăm pe Hristos să nu plece din sufletele noastre, ci să rămână veșnic, dăruindu-ne mântuire sufletelor și trupurilor noastre. Amin!\n","date":"28 iulie 2024","img":"/cuvant-duhovnicesc/a-fi-in-dumnezeu-sau-in-duhul-lumii-o-dilema-a-umanitatii/featured.jpg","lang":"ro","langName":"Română","largeImg":"/cuvant-duhovnicesc/a-fi-in-dumnezeu-sau-in-duhul-lumii-o-dilema-a-umanitatii/featured_hu_5e7f79761277f539.jpg","month":[{"title":"2024-07","url":"/month/2024-07/"}],"permalink":"/cuvant-duhovnicesc/a-fi-in-dumnezeu-sau-in-duhul-lumii-o-dilema-a-umanitatii/","series":[],"smallImg":"/cuvant-duhovnicesc/a-fi-in-dumnezeu-sau-in-duhul-lumii-o-dilema-a-umanitatii/featured_hu_9c6591f736fc070b.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 5-a După Rusalii","url":"/tags/duminica-a-5-a-dup%C4%83-rusalii/"},{"title":"Vindecarea Celor Doi Demonizați Din Ținutul Gadarei","url":"/tags/vindecarea-celor-doi-demoniza%C8%9Bi-din-%C8%9Binutul-gadarei/"}],"timestamp":1722124800,"title":"A fi în Dumnezeu sau în „duhul lumii”. O dilemă a umanității","year":[{"title":"2024","url":"/year/2024/"}]},{"authors":[{"title":"","url":"/authors/ps-veniamin--episcopul-basarabiei-de-sud/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 4-a după Rusalii (Vindecarea slugii sutașului)\n„În vremea aceea, pe când Iisus intra în Capernaum, s-a apropiat de El un sutaș, rugându-L și zicând: Doamne, sluga mea zace în casă, slăbănog, chinuindu-se cumplit. Și i-a zis Iisus: Venind, îl voi vindeca. Dar sutașul, răspunzând, I-a zis: Doamne, nu sunt vrednic să intri sub acoperișul meu, ci numai spune un cuvânt și se va vindeca sluga mea. Că și eu sunt om sub stăpânirea altora și am sub mine ostași și-i spun acestuia: Du-te, și se duce; și celuilalt: Vino, și vine; și slugii mele: Fă aceasta, și face. Auzind, Iisus S-a minunat și a zis celor ce veneau după El: Adevărat grăiesc vouă: Nici în Israel n-am găsit atâta credință. Și zic vouă că mulți de la răsărit și de la apus vor veni și vor sta la masă cu Avraam, cu Isaac și cu Iacov în Împărăția cerurilor. Iar fiii Împărăției vor fi aruncați în întunericul cel mai din afară; acolo va fi plângerea și scrâșnirea dinților. Și a zis Iisus sutașului: Du-te, fie ție după cum ai crezut. Și s-a însănătoșit sluga lui în ceasul acela.” (Matei 8, 5-13)\nSfânta Biserică ne cheamă să ne bucurăm în fiecare duminică și sărbătoare de harul dăruit lumii prin jertfa Domnului, arătându-ne Calea pe care trebuie să mergem, Adevărul pe care trebuie să-L mărturisim și Viața pe care trebuie să o trăim, chemându-ne la ospățul Stăpânului. Ea ne cheamă să petrecem cu El și să ne împărtășim cu El, să călătorim cu El, îndemnându-ne să luăm aminte la cuvintele Lui, dar mai ales să împlinim poruncile Lui, spunându-ne că prin aceasta vor cunoaște oamenii că sunteți ucenicii Mei, dacă veți avea dragoste între voi (Ioan 13, 35). Vedem astfel că una dintre poruncile Domnului ne învață să avem dragoste între noi și să cultivăm virtuțile credinței prin gesturi concrete, prin fapte bune și mai ales prin atenția și grija pe care trebuie să le avem față de semenii noștri (Ioan 13, 34-35), învățând de la Domnul smerenia și slujirea aproapelui și luând jugul Lui care este ușor și odihnitor (Matei 11, 29).\nÎn acest sens, în Noul Testament avem exemplul multor minuni săvârșite de către Domnul Hristos la solicitarea celor suferinzi sau a altor persoane decât cele bolnave, avem îndemnul Apostolului Pavel de a face rugăciuni, cereri și mulțumiri pentru toți oamenii (I Timotei 2, 1), știind că „nimeni nu are mai mare dragoste decât aceasta, să-și pună sufletul pentru aproapele său” (Ioan 15, 13). Sfintele Evanghelii ne descriu minunile prin care Domnul înviază pe cei morți și ridică pe cei căzuți din moartea păcatului, vindecă și dăruiește mântuire celor suferinzi, așa cum a vindecat și pe sluga sutașului despre care am auzit citindu-se la Sfânta Liturghie.\nSluga bună și cinstită de stăpânul ei§ Evanghelia Duminicii a 4-a după Rusalii ne înfățișează una dintre multele minuni săvârșite de către Domnul Hristos în Capernaum (Matei 8). De data aceasta este vorba despre vindecarea slugii unui sutaș roman, care era foarte bolnavă, fapt amintit de Evanghelistul Matei: Doamne, sluga mea zace în casă, slăbănog, chinuindu-se cumplit. Această slugă însă se bucura de cinstire din partea superiorilor săi, fapt pe care îl deducem din cele relatate de către Sfântul Evanghelist Luca (cap. 7), fapt care ne luminează și pe noi, scoțând în evidență valoarea persoanei umane în fața Mântuitorului Hristos, indiferent de națiune sau poziția socială a celui vindecat sau a celui care solicită ajutorul lui Dumnezeu. Domnul Hristos călătorește din cetate în cetate, vindecă pe cei bolnavi, încurajează pe cei lipsiți de speranță, aduce bucurie și cheamă la pocăință pe cei aflați în orice cădere, arătând iubirea nemărginită a lui Dumnezeu față de om și de lume, dar și dragostea pe care trebuie să o aibă oamenii între ei.\nCa și altă dată în Samaria, Domnul Hristos vine în Capernaum, un centru economic important de la Marea Galileei, pentru a vindeca pe cei bolnavi și a trezi conștiințele celor care cunoșteau scripturile, dar erau departe de Dumnezeu, a celor care aveau prejudecăți și nu acceptau că Iisus din Nazaret este Fiul lui Dumnezeu despre care au scris prorocii, ci rezumau credința la regulile sociale statornicite între membrii poporului ales și celelalte popoare, ignorând aspecte importante din Legea dată de Dumnezeu lui Moise. Astfel, cunoscând starea sufletească și puțina credință a fiilor lui Israel, dar și a celor care îl însoțeau, a celor care se întrebau cine este și cu a cui putere face minunile?, Domnul ascultă rugămintea sutașului și-i vindecă sluga care era să moară din cauza bolii (Luca 7, 2), fără să-l condiționeze sau să-l întrebe ceva, cum a făcut altădată, fără să jignească pe cel care l-a rugat să-l ajute pentru că este de alt neam sau slujește unei împărății străine. Domnul cunoaște inima bună a sutașului, a văzut smerenia și mărinimia lui, dragostea față de sluga suferindă, dar a primit și mărturia prietenilor lui care spuneau că este vrednic să-i vindece sluga, mai ales că acel sutaș le-a construit celor din Capernaum și sinagoga (Luca 7, 5), chiar dacă nu era iudeu și nu cunoștea scripturile.\nDragoste și respect pentru slujitorii săi§ Din cele relatate în Evanghelie, vedem că sutașul, deși era reprezentant al autorității romane și conform cutumelor trebuia să păstreze buna rânduială în cetate, el avea deschiderea și capacitatea să-i ajute și să-i sprijine pe cei din Capernaum, în pofida atitudinii lor față de autoritatea romană și reprezentanții puterii în teritoriu. Citind pasajul din Sfânta Evanghelie, suntem copleșiți de gesturile unui păgân față de sluga sa și contrariați de lipsa umanismului dintre fiii lui Avram, a celor care adesea îl certau pe Domnul că încalcă regulile lor. Acest om, pe lângă calitățile lui umane, avea dragoste și respect față de unul dintre slujitorii săi, el nu rămâne indiferent la suferința slugii sale și, în pofida poziției și a statutului social pe care le avea, a misiunii sale aici, el vrea să găsească o soluție de alinare a suferinței, a bolii slugii sale, căutând să o ajute să-și recapete sănătatea, fapt pentru care s-a deplasat și L-a rugat pe Domnul să-i vindece sluga.\nDin relatările evanghelice vedem, pe de o parte, smerenia sutașului și credința profundă a unui om desconsiderat pentru că nu face parte din poporul ales, dar apreciat de Fiul lui Dumnezeu pentru solidaritatea cu cel bolnav, apreciem efortul făcut și grija față de cel aflat în suferință. El, știind părerea iudeilor despre străini și având oarecum îndoială în sinea sa, a trimis mai întâi pentru a mijloci la Domnul Hristos pe prietenii săi (Luca 7), dar, auzind că Domnul vine spre casa lui, vine personal și îi spune durerea lui, rugându-L să-i vindece sluga. Din gestul său vedem credința puternică și încrederea pe care o avea în Dumnezeu că-i va vindeca sluga. Credința lui a fost lăudată de Domnul după ce L-a ascultat spunând: Doamne, nu sunt vrednic să intri sub acoperișul meu, ci numai spune un cuvânt și se va vindeca sluga mea. Că și eu sunt om sub stăpânirea altora și am sub mine ostași și-i spun acestuia: Du-te, și se duce; și celuilalt: Vino, și vine; și slugii mele: Fă aceasta, și face. Din cuvintele sutașului vedem atitudinea omului fără prejudecăți, a omului care din dragoste și mărinimie vine să ceară ajutorul pentru vindecarea slugii sale, el își arată compasiunea față de cel în suferință, învățându-ne și pe noi să fim sensibili la durerea semenului nostru. Probabil, sutașul a încercat să-l ajute pe cel suferind și nu a găsit tratamentul necesar vindecării la doctorii din cetatea sa, la oamenii pe care îi cunoștea, trebuia să se întâlnească cu Creatorul omului, cu Fiul lui Dumnezeu întrupat, pentru ca să se descopere dragostea unui păgân față de o slugă și credința unui roman care nu cunoștea scripturile, dar a înțeles din ce a văzut și a auzit că Domnul Hristos vindecă orice suferință a oamenilor, necăutând la fața sau neamul lor, ca unul prin care s-a creat lumea. El avea mai târziu să trimită pe apostolii Săi să predice Evanghelia la toate neamurile (Matei 28, 19), făgăduind că Duhul Sfânt va desăvârși lucrarea de mântuire și va sfinți sufletele oamenilor prin împărtășirea cu tainele Bisericii. Cuvintele sutașului ne rușinează pentru necredința noastră în puterea vindecătoare a lui Dumnezeu, pentru felul în care ispitim pe Dumnezeu și zicem ca și tatăl copilului lunatic: „Doamne, dacă poți, fă ceva!”. Aceluia, Domnul i-a răspuns: „De poți crede, toate sunt cu putință celui care crede” (Marcu 9, 19-27), dorind să sublinieze importanța credinței și a smereniei când cerem Domnului să ne ajute pe noi sau pe cei aflați în suferință. Domnul Hristos ne învață să cerem cu credință și speranță că vom primi ce ne dorim, știind că cerem de la Cel căruia nimic nu-i poate sta împotrivă, după cuvintele Psalmistului: „El a zis și s-a făcut, El a poruncit și s-au zidit. Nimeni nu poate sta împotriva puterii Lui” (Psalmi 32, 9).\nDomnul vine singur să ne cerceteze§ Adesea în necazurile și suferințele noastre cheltuim toate resursele fără să-i cerem lui Dumnezeu vindecarea, ori, acest sutaș vine la Domnul și îi spune necazul său, cerându-i ajutorul. De multe ori, Domnul vede smerenia noastră și vine singur să ne cerceteze, așa cum a venit la scăldătoarea Vitezda sau cum a vindecat pe femeia bolnavă de scurgere de sânge (Matei 9, 20-22), subliniind rolul credinței și al smereniei pentru vindecare. Cuvântul lui Dumnezeu este vindecător pentru toți, El ne-a spus: „Veniți la mine toți cei osteniți și împovărați și Eu Vă voi odihni pe voi” (Matei 11, 28). Dumnezeu vindecă prin cuvântul Său, prin medicamentele lăsate de El, prin oamenii lui, prin credință și rugăciunile celor apropiați. Sutașul din Evanghelia de astăzi ne învață smerenia, pentru că spune de față cu toți cei prezenți acolo: Doamne, nu sunt vrednic să intri sub acoperișul meu, conștientizând starea lui și cinstea care i se făcea.\nSfântul Evanghelist Matei subliniază că „Iisus S-a minunat și a zis celor ce veneau după El: Adevărat grăiesc vouă: Nici în Israel n-am găsit atâta credință”, dorind să evidențieze credința sutașului în comparație cu a cărturarilor învățați, care au fost rușinați de credința, îndrăzneala și smerenia acestui sutaș, care a venit să ceară vindecarea unei slugi. Evanghelia ne pune înaintea ochilor credința între păgâni și necredința între cei care se lăudau că împlinesc legea, boala între cei sănătoși și sănătatea în cei bolnavi, ea vrea să ne conștientizeze de atitudinea pe care trebuie să o avem atât în relația cu Dumnezeu, cât și în relația cu semenii noștri.\nSutașul din Sfânta Evanghelie reprezintă pe toți oamenii care vin să ceară vindecare și alinare de la Domnul, el preînchipuie pe toți cei care vor crede în Hristos și vor primi Evanghelia indiferent de neamul sau religia pe care o au. El ne arată că Dumnezeu caută la inimile oamenilor, El nu ceartă pe cel slab și neputincios, ci îl încurajează, El nu judecă pe cel căzut, ci îl ridică și îl reabilitează, îl așază în starea de la început, așa cum l-a primit pe fiul risipitor, El nu condamnă, ci compătimește și alină, înțelegând căderea și înstrăinarea noastră de Dumnezeu, El este disponibil oricând să facă binele și să găsească oaia cea pierdută. Întâlnirea sutașului cu Dumnezeu-Omul schimbă perspectiva îngustă a oamenilor aleși, arătându-ne că Domnul voia să ajungă la inimile multora. Astfel, iubirea lui Dumnezeu învinge prejudecățile lumii și poate vindeca pe orice om, pentru că toți sunt chemați să devină locuitori ai Împărăției cerurilor.\nMântuitorul vorbește profetic despre împărăția viitoare§ La finalul pericopei evanghelice, Domnul Hristos exclamă: „Zic vouă că mulți de la răsărit și de la apus vor veni și vor sta la masă cu Avraam, cu Isaac și cu Iacov în Împărăția cerurilor. Iar fiii Împărăției vor fi aruncați în întunericul cel mai din afară; acolo va fi plângerea și scrâșnirea dinților.” Prin aceste cuvinte, El vorbește profetic despre împărăția viitoare, certând pe cei necredincioși și arătând că mesajul Evangheliei va prinde printre neamuri și mulți se vor mântui. Acest lucru îl desprindem și din porunca Domnului dată apostolilor de a merge și a vesti Evanghelia la toată lumea (Matei 28, 19), precum și din cuvintele prin care îi încurajează pe cei care vor crede să facă voia lui Dumnezeu, spunând: „Nu tot cel ce zice Doamne, Doamne va intra în Împărăția cerurilor, ci cel ce face voia Tatălui Meu” (Matei 7, 21). Astfel, Cel care a făcut din pescari apostoli și din păgâni mucenici le-a spus ucenicilor și nouă că „cei care vor crede și se vor boteza se vor mântui” (Marcu 16, 16). Cuvântul lui Dumnezeu a devenit lucrător la Pogorârea Sfântului Duh, când, în urma predicii Apostolului Petru, s-au botezat ca la trei mii de oameni (Fapte 2).\nDomnul spune „mulți de la răsărit și de la apus”; nu a menționat pe cineva, nu a făcut discriminare, a vorbit profetic despre cei care aveau să primească credința după Pogorârea Sfântului Duh prin predica apostolilor și a urmașilor lor până astăzi, arătând că mulți dintre fiii Împărăției care nu vor face faptele credinței vor fi aruncați în întunericul cel mai dinafară.\nHristos întărește credința sutașului§ În ultimul verset al pasajului ascultat la Sfânta Liturghie, Domnul Hristos i-a spus sutașului: Du-te, fie ție după cum ai crezut. Și s-a însănătoșit sluga lui în ceasul acela. Prin acest cuvânt, Domnul întărește credința sutașului, arătându-ne că sluga a fost vindecată de la distanță, pentru credința lui! El ne cheamă să ne rugăm și noi pentru cei bolnavi și să arătăm dragoste și mărinimie față de toți oamenii. El ne arată nouă, creștinilor, că Dumnezeu ascultă rugăciunile făcute pentru oamenii suferinzi, pentru cei bolnavi de boli trupești și sufletești și vrea ca aceia care mergem la biserică sau postim să nu ne trufim pentru puținele fapte pe care le facem, ci să fim mai atenți la cei din jurul nostru, amintindu-ne criteriile judecății lui Dumnezeu la sfârșitul veacurilor. Să mărturisim credința și să împlinim poruncile Domnului pentru a nu ajunge să vedem că Domnul a găsit mai multă credință în cei din afara Bisericii decât la cei chemați să fie fii ai Împărăției cerurilor, pentru că trăiesc în smerenie și fac faptele bune cu dragoste și fără să judece pe cei din jur.\nSfântul Apostol Pavel ne spune despre credință că „este lucrătoare prin iubire” (Galateni 5, 6) și se vede din fapte, iar Sfântul Iacov ne spune despre credință că „fără fapte este moartă” (Iacov 2, 17), făcându-ne să înțelegem că cea a sutașului a adus vindecare slăbănogului și ne vindecă și pe noi de egoism, de indiferentism, de necredință și ne deschide ochii minții pentru a vedea judecata viitoare, când mulți de la apus și de la răsărit vor sta la masă cu Avraam, cu Isaac și cu Iacov. Explicând legătura dintre credință și fapte, Sfântul Teofan Zăvorâtul spune: „Credința nu doar se vădește, ci se întărește prin fapte”. Astfel, în această duminică, încă o dată suntem chemați de glasul Evangheliei să facem credința noastră lucrătoare prin fapte, să avem grijă de cei bolnavi, de vârstnici, de cei abandonați de familie și societate și să ne aplecăm să le alinăm suferința, să-i mângâiem pe cei uitați aducându-le cuvântul vindecător al Domnului. Să-i ducem la Hristos pe cei care nu-l cunosc și să vorbim cu El despre cei suferinzi. Să folosim mijloacele pline de har și să înălțăm rugăciuni pentru toți oamenii. Acest lucru îl învățăm din pilda Samariteanului milostiv (Luca 10, 25-37), îl vedem în cererea stăruitoare a tatălui care a solicitat vindecarea fiului său lunatic (Marcu 9, 17-32), a femeii cananeence, căreia Domnul i-a înviat fiica, drept urmare a cererii ei stăruitoare (Matei 15, 21-28), a învierii fiicei lui Iair, mai marele sinagogii (Marcu 5, 36-43), a minunii învierii lui Lazăr, care a avut loc ca urmare a rugăminții surorilor lui (Ioan 11, 1-46), a vindecării paraliticului din Capernaum, pentru credința prietenilor care l-au adus la picioarele Domnului. Pe acesta Domnul Hristos l-a vindecat și i-a iertat păcatele (Matei 9, 2-6), arătându-ne puterea vindecătoare a credinței și a dragostei față de aproapele. Oamenii de astăzi suferă din cauza lipsei credinței, a lipsei afecțiunii celor dragi, a lipsei comuniunii cu Dumnezeu și cu semenii, fapt care trebuie să ne încurajeze mai mult să cultivăm dialogul cu ei și să le prezentăm frumusețile credinței și ale comuniunii în Hristos.\nBiserica ne cheamă la solidaritate cu cei în suferință§ În contextul Anului omagial al pastorației și îngrijirii bolnavilor și al Anului comemorativ al tuturor Sfinților tămăduitori fără de arginți din Patriarhia Română în anul 2024, Biserica ne cheamă la solidaritate cu cei aflați în suferință, arătând că fiecare gest al nostru este prilej de comuniune și de manifestare a dragostei și atenției față de cei afectați din cauza bolilor trupești și a neputințelor firii. În demersul nostru avem rugători pe sfinții doctori fără de argint, care au aflat har la Dumnezeu și vin în ajutorul nostru. Hristos Domnul, doctorul sufletelor și al trupurilor, ne cheamă să ne facem mâinile lui Dumnezeu și să fim mai sensibili la greutățile și suferințele oamenilor. Să avem credință ca unii care cunoaștem scripturile și să devenim mai buni, mai sensibili la nevoile și durerile altora, să nu ne preocupăm doar de propria persoană sau de interesele de grup, uitând cât de puțin valorează bunurile lumii acesteia în raport cu sufletul unui om. Să învățăm din credința și smerenia sutașului și să alergăm la Domnul Hristos pentru a-i spune toate suferințele noastre, iubindu-i pe toți și rugându-ne ca Domnul să ne facă părtași Împărăției Sale împreună cu prorocii, apostolii, ierarhii, martirii, cuvioșii și toți sfinții.\n","date":"21 iulie 2024","img":"/cuvant-duhovnicesc/domnul-hristos-asculta-rugaciunea-si-il-poate-vindeca-pe-om/featured.jpg","lang":"ro","langName":"Română","largeImg":"/cuvant-duhovnicesc/domnul-hristos-asculta-rugaciunea-si-il-poate-vindeca-pe-om/featured_hu_5fabacf89f5ccd42.jpg","month":[{"title":"2024-07","url":"/month/2024-07/"}],"permalink":"/cuvant-duhovnicesc/domnul-hristos-asculta-rugaciunea-si-il-poate-vindeca-pe-om/","series":[],"smallImg":"/cuvant-duhovnicesc/domnul-hristos-asculta-rugaciunea-si-il-poate-vindeca-pe-om/featured_hu_8b298a464bab5cde.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 4-a După Rusalii","url":"/tags/duminica-a-4-a-dup%C4%83-rusalii/"},{"title":"Vindecarea Slugii Sutașului","url":"/tags/vindecarea-slugii-suta%C8%99ului/"}],"timestamp":1721520000,"title":"Domnul Hristos ascultă rugăciunea și îl poate vindeca pe om","year":[{"title":"2024","url":"/year/2024/"}]},{"authors":[{"title":"","url":"/authors/ps-antonie-episcop-de-balti/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 3-a după Rusalii (Despre grijile vieții)\n„Zis-a Domnul: Luminătorul trupului este ochiul; dacă ochiul tău va fi curat, tot trupul tău va fi luminat. Iar dacă ochiul tău va fi rău, tot trupul tău va fi întunecat. Deci, dacă lumina care e în tine este întuneric, dar întunericul, cu cât mai mult! Nimeni nu poate să slujească la doi domni, căci sau pe unul îl va urî și pe celălalt îl va iubi, sau de unul se va lipi și pe celălalt îl va disprețui; nu puteți să slujiți lui Dumnezeu și lui Mamona. De aceea zic vouă: Nu vă îngrijiți pentru sufletul vostru ce veți mânca, nici pentru trupul vostru cu ce vă veți îmbrăca; oare nu este sufletul mai mult decât hrana și trupul decât haina? Priviți la păsările cerului, că nu seamănă, nici nu seceră, nici nu adună în hambare și Tatăl vostru Cel ceresc le hrănește. Oare nu sunteți voi cu mult mai presus decât ele? Și cine dintre voi, îngrijindu-se, poate să adauge staturii sale un cot? Iar de îmbrăcăminte de ce vă îngrijiți? Luați seama la crinii câmpului cum cresc: nu se ostenesc, nici nu torc, și vă spun vouă că nici Solomon, în toată mărirea lui, nu s-a îmbrăcat ca unul dintre aceștia. Iar dacă iarba câmpului, care astăzi este și mâine se aruncă în cuptor, Dumnezeu astfel o îmbracă, oare nu cu mult mai mult pe voi, puțin credincioșilor? Deci, nu duceți grijă, spunând: Ce vom mânca, ori ce vom bea, ori cu ce ne vom îmbrăca? Pentru că după toate acestea se străduiesc păgânii; doar știe Tatăl vostru Cel ceresc că aveți nevoie de ele. Căutați mai întâi Împărăția lui Dumnezeu și dreptatea Lui, și toate acestea se vor adăuga vouă.” (Matei 6, 22-33)\nPărinții Bisericii vorbesc despre „ochiul lăuntric” sau „ochiul sufletesc”, care este „ochiul inimii”, „ochiul minții” sau conștiința, care trebuie păstrată în curăție. Dacă „ochiul sufletesc” nu va fi curat, omul nu va putea primi Lumina, nu va putea primi cuvântul lui Dumnezeu. Omul fără Lumina lui Hristos va rătăci în întunericul necredinței, neștiinței și al necunoașterii. Dacă ochiul sufletesc nu va fi curat, omul nu poate percepe corect realitatea, o va simți inversată. Omul, într-o astfel de stare, se îndreaptă spre pierzanie. Dar dacă un asemenea om are și putere de decizie (are o funcție în stat), el poate provoca multă suferință semenilor săi. Despre aceștia a zis prorocul Isaia: „Vai de cei ce zic răului bine și binelui rău, care numesc lumina întuneric și întunericul lumină, care socotesc amarul dulce și dulcele amar!” (Isaia 5, 20). Salvarea vine tot de la Dumnezeu. Decizia de a curăți „ochiul lăuntric” îi aparține însă omului. Începutul unei asemenea lucrări este rugăciunea, care este o deschidere pentru ca Lumina lui Hristos să lumineze sufletul, risipind întunericul. De altfel, omul, în libertatea sa, poate decide dacă merge spre lumină sau rămâne în întuneric.\nImposibilitatea de a sluji la doi domni§ „Mamona” din limba aramaică înseamnă „bani”, „avuții”, „bogății lumești”. Slujirea lui „Mamona” înseamnă o închinare la cele materiale și trecătoare: bani, bogății, putere. Slujitorul lui „Mamona” nu mai poate sluji și lui Dumnezeu. „Mamona” devine un obstacol în apropierea omului de Dumnezeu. Goana după bogății îl slăbește pe om, îi consumă energiile vieții și îi irosește sănătatea. Slujitorul lui „Mamona” adună bogății, dar adună și păcate. Despre acesta o zicală din Bucovina spune: „Pentru avere omul se zbate și se umple de păcate”. Slujitorul lui „Mamona” nu este liber, este în stare de rob, pentru că nu el stăpânește bogăția, ci bogăția îl stăpânește pe el. Slujitorul lui „Mamona” este asemenea unui sclav care plătește bir în fiecare clipă a vieții sale, prin înmulțirea grijilor, stresului, suferințelor și bolilor. Tirania celor materiale este o tiranie cumplită, care alungă pacea și liniștea din sufletul omului și aduce îngrijorare, tensiune interioară și teamă. Slujind lui „Mamona” omul devine sărac duhovnicește, se îndepărtează de Dumnezeu și se înstrăinează de semeni. Această stare deseori aduce și sărăcie materială. Lipsa lui Dumnezeu în viața omului aduce și lipsa păcii, a liniștii, a stării de mulțumire sufletească și a progresului duhovnicesc.\nBogăția nu este condamnabilă. Este condamnabilă atașarea în exces de ea, stare care anulează libertatea omului. Omul stăpânit de dragostea de averi este prizonierul bogăției. De multe ori, de cele adunate de slujitorul lui „Mamona” se folosește un străin sau devin pentru rude motiv de neînțelegere, ceartă și dezbinare. Sau, și mai grav, motiv de vrajbă și dușmănie.\nComoara cerească o reprezintă sfințenia, darurile Duhului Sfânt pe care creștinul le adună prin viața sa curată.\nÎncrederea în purtarea de grijă a lui Dumnezeu§ „Nu vă îngrijiți” nu este un îndemn la inactivitate, o descurajare a muncii și o încurajare a lenei. Mântuitorul nu se pronunță împotriva muncii, pentru că El Însuși a muncit din copilărie, iar concetățenii Lui îl cunoșteau ca „teslarul, fiul Mariei” (Marcu 6, 3). Toată activitatea Sa publică a fost o muncă împreună cu Tatăl. Dorind să încurajeze munca, Sfântul Apostol Pavel spune: „Cine nu vrea să lucreze, acela să nu mănânce” (II Tesaloniceni 3, 10). Creștinul tot timpul a muncit și a fost un exemplu de hărnicie pentru ceilalți.\nPărinții Bisericii spun că acest „Nu vă îngrijiți” este un îndemn să nu ne îngrijorăm prea mult de hrană, de îmbrăcăminte, deoarece dacă Bunul Dumnezeu poartă de grijă păsărilor cerului și florilor câmpului, cu atât mai mult va purta de grijă omului. Să nu ne îngrijorăm pentru hrană și îmbrăcăminte, pentru că această grijă ne slăbește credința și ne îndepărtează de Dumnezeu.\nCând Mântuitorul spune: „Priviți la păsările cerului, că nu seamănă, nici nu seceră, nici nu adună în hambare și Tatăl vostru Cel ceresc le hrănește” (Matei 6, 26) sau „Iar de îmbrăcăminte de ce vă îngrijiți? Luați seama la crinii câmpului cum cresc: nu se ostenesc, nici nu torc, și vă spun vouă că nici Solomon, în toată mărirea lui, nu s-a îmbrăcat ca unul dintre aceștia” (Matei 6, 28) nu înseamnă că încurajează lenea și interzice munca, ci vrea să protejeze omul de grija în exces pentru cele vremelnice.\nCuvintele: „Oare nu sunteți voi cu mult mai presus decât ele?” (Matei 6, 26), când se referă la păsări, arată că Dumnezeu are o mai mare grijă față de om.\nGrija pentru cele lumești și înrobirea față de cele materiale nu mai lasă timp omului pentru a contempla frumusețea creației lui Dumnezeu, pentru a se opri din alergarea zilnică și a rosti o rugăciune. Toată viața este pusă în slujba lui „Mamona“. Pentru Dumnezeu nu rămâne timp.\nZice Mântuitorul: „Oare nu este sufletul mai mult decât hrana și trupul decât haina?” (Matei 6, 25). Și dacă Dumnezeu a dat sufletul și trupul, atunci de ce să nu credem că va da și hrană și îmbrăcăminte?\n„Nu duceți grijă, spunând: Ce vom mânca, ori ce vom bea, ori cu ce ne vom îmbrăca? Pentru că după toate acestea se străduiesc păgânii”, spune Mântuitorul (Matei 6, 31-32). Grija mare pentru cele materiale nu este un comportament al omului credincios, care crede și iubește pe Dumnezeu, ci al unui păgân. Și continuă Mântuitorul: „Doar știe Tatăl vostru Cel ceresc că aveți nevoie de ele” (Matei 6, 32). Tatăl ceresc are în vedere cele ce sunt de trebuință omului, dar vrea și să ne ferească de starea de panică, de disperare, stare care aduce întunericul în sufletul omului.\nLipsa de încredere în purtarea de grijă a lui Dumnezeu tulbură viața omului și generează multe păcate. Terorizat de grija pentru mâncare și cu ce se va îmbrăca, omul își pierde liniștea și este cuprins de o stare de tensiune, care slăbește credința în Dumnezeu și face ca deznădejdea să-i pună stăpânire pe suflet. Devenind captiv grijii pentru ziua de mâine, omul devine agitat, uită de Dumnezeu și caută rezolvarea situațiilor apărute, punându-și încrederea în propriile forțe. Însă fără ajutorul lui Dumnezeu, omul nu poate reuși. Pot exista mici succese, dar acelea sunt vremelnice și le îngăduie Dumnezeu cu scop pedagogic.\nCăutarea Împărăției lui Dumnezeu - o prioritate pentru fiecare creștin§ „Căutați mai întâi Împărăția lui Dumnezeu” arată că preocuparea pentru cele veșnice trebuie să fie pentru om una prioritară. Dar preocuparea pentru cele veșnice nu exclude interesul pentru cele materiale necesare pentru existența pământească a omului. „Căutați mai întâi” ne arată ce este prioritar, și anume Împărăția lui Dumnezeu.\nPărinții Bisericii spun că dreptatea lui Dumnezeu înseamnă împlinirea poruncilor, iar Sfântul Grigorie de Nisa definește dreptatea ca „suma virtuților”.\nSpune Mântuitorul: „Toate acestea se vor adăuga vouă”. Dacă mai întâi vom căuta Împărăția lui Dumnezeu, vom primi de la El și celelalte necesare și de folos vieții noastre, doar știe Tatăl din ceruri de ce avem nevoie (Matei 6, 32). De la noi se cere o ordine a căutărilor noastre. De ce această ordine? Pentru a nu fi înrobiți. Căutând mai întâi Împărăția lui Dumnezeu, noi ne păstrăm libertatea. Și numai în stare de libertate omul poate distinge ce este prioritar pentru viața lui și înțelege cât de păguboasă este grija exagerată pentru cele lumești.\nDin textul evanghelic de astăzi înțelegem cât de important este să avem ochiul lăuntric curat. Curăția ochiului lăuntric ne permite să deslușim adevărul că un creștin trebuie să slujească lui Dumnezeu, și nu lui „Mamona”. Evanghelia ne ajută, de asemenea, să înțelegem că un creștin adevărat își pune toată nădejdea în Dumnezeu, Cel care poartă de grijă de întreaga creație și cu atât mai mult de om și că preocuparea principală a unui creștin este căutarea Împărăției lui Dumnezeu.\n","date":"14 iulie 2024","img":"/cuvant-duhovnicesc/tirania-celor-materiale-alunga-pacea-si-linistea-din-sufletul-omului/featured.jpg","lang":"ro","langName":"Română","largeImg":"/cuvant-duhovnicesc/tirania-celor-materiale-alunga-pacea-si-linistea-din-sufletul-omului/featured_hu_cf1ffbe57f34557f.jpg","month":[{"title":"2024-07","url":"/month/2024-07/"}],"permalink":"/cuvant-duhovnicesc/tirania-celor-materiale-alunga-pacea-si-linistea-din-sufletul-omului/","series":[],"smallImg":"/cuvant-duhovnicesc/tirania-celor-materiale-alunga-pacea-si-linistea-din-sufletul-omului/featured_hu_373f51e4ecd45aae.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 3-a După Rusalii","url":"/tags/duminica-a-3-a-dup%C4%83-rusalii/"},{"title":"Despre Grijile Vieții","url":"/tags/despre-grijile-vie%C8%9Bii/"}],"timestamp":1720915200,"title":"Tirania celor materiale alungă pacea și liniștea din sufletul omului","year":[{"title":"2024","url":"/year/2024/"}]},{"authors":[{"title":"","url":"/authors/arhid-alexandru-briciu/"}],"categories":[{"title":"Actualitate","url":"/categories/actualitate/"}],"content":"Biserica Parohiei Parcul Călărași din Protoieria Sector 2 Capitală și-a sărbătorit vineri, 12 iulie, pentru prima dată cel de-al treilea hram, închinat Cinstirii Sfintei Icoane a Maicii Domnului „Prodromița” de la Muntele Athos. Cu binecuvântarea Preafericitului Părinte Patriarh Daniel, lăcașul a primit acest hram datorită ocrotirii de care s-a bucurat o icoană a Maicii Domnului „Prodromița” aflată în Sfântul Altar în timpul unui incendiu izbucnit la finele lunii mai a anului trecut. După desfășurarea în regim de urgență a unor lucrări de restaurare a Altarului, în 16 iulie 2023 a avut loc târnosirea Sfintei Mese de către Preasfințitul Părinte Varlaam Ploieșteanul, prilej cu care Episcopul-vicar patriarhal a anunțat comunitatea parohială că, pe lângă Sfinții Împărați Constantin și Elena și Sfânta Cuvioasă Parascheva de la Iași, Patriarhul României a dăruit bisericii un nou hram: „Cinstirea Sfintei Icoane a Maicii Domnului Prodromița de la Muntele Athos”.\nÎntre timp, lucrările de restaurare au continuat în întreaga biserică și sunt aproape de finalizare. Prima sărbătoare a hramului de vară a avut o încărcătură spirituală aparte. O familie de credincioși a comandat o copie a Icoanei Maicii Domnului „Prodromița” de mari dimensiuni, pictată în Schitul românesc Prodromu și îmbrăcată într-o ferecătură prețioasă, asemenea originalului. Cinstitul odor a fost oferit parohiei de către ctitori în seara de 11 iulie, înaintea slujbei Vecerniei cu Litie în cinstea Maicii Domnului. În cele două zile de prăznuire, toți credincioșii prezenți s-au închinat cu evlavie Născătoarei de Dumnezeu, cinstindu-i noua icoană aflată în patrimoniul parohiei. În cuvântul de învățătură rostit la finalul Sfintei Liturghii de hram, părintele paroh Nicolae Giolu a împărtășit credincioșilor bucuria întregii comunități și a adresat mulțumiri reprezentanților familiei care a făcut bisericii acest dar de mare preț.\n","date":"12 iulie 2024","img":"/actualitate/icoana-maicii-domnului-prodromita-cinstita-in-biserica-parohiei-parcul-calarasi/featured.jpg","lang":"ro","langName":"Română","largeImg":"/actualitate/icoana-maicii-domnului-prodromita-cinstita-in-biserica-parohiei-parcul-calarasi/featured_hu_1a68df5fb903173b.jpg","month":[{"title":"2024-07","url":"/month/2024-07/"}],"permalink":"/actualitate/icoana-maicii-domnului-prodromita-cinstita-in-biserica-parohiei-parcul-calarasi/","series":[],"smallImg":"/actualitate/icoana-maicii-domnului-prodromita-cinstita-in-biserica-parohiei-parcul-calarasi/featured_hu_1aca60dd5ba1791c.jpg","tags":[],"timestamp":1720742400,"title":"Icoana Maicii Domnului „Prodromița” cinstită în Biserica Parohiei Parcul Călărași","year":[{"title":"2024","url":"/year/2024/"}]},{"authors":[{"title":"","url":"/authors/ps-nicodim--episcopul-severinului-si-strehaiei/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 2-a după Rusalii (a Sfinților Români)\n„În vremea aceea, pe când Iisus umbla pe lângă Marea Galileei, a văzut pe doi frați: pe Simon ce se numește Petru și pe Andrei, fratele lui, care aruncau mreaja în mare, căci erau pescari; și le-a zis: Veniți după Mine și vă voi face pescari de oameni. Iar ei, îndată lăsând mrejele, au mers după El. Și, de acolo mergând mai departe, a văzut pe alți doi frați: pe Iacov al lui Zevedeu și pe Ioan, fratele lui, în corabie cu Zevedeu, tatăl lor, dregându-și mrejele, și i-a chemat. Iar ei, îndată lăsând corabia și pe tatăl lor, au mers după El. Și a străbătut Iisus toată Galileea, învățând în sinagogile lor și propovăduind Evanghelia Împărăției și tămăduind toată boala și toată neputința în popor.” (Matei 4, 18-23)\nDe-a lungul existenței bimilenare a poporului român, au existat multe persoane care s-au evidențiat prin viața lor sfântă. Ei s-au bucurat de o cinstire locală, din partea contemporanilor lor, cât și a urmașilor.\nUnii au fost numiți sfinți încă din timpul vieții, cum este cazul Sfântului Nicodim cel sfințit de la Tismana (26 decembrie 1406). În secolul al XIV-lea a fost numit cel sfânt de la Tismana, iar mai apoi i s-a spus cel sfințit. Un biograf spunea: Cum a închis ochii Nicodim, ucenicii lui i s-au închinat ca unui sfânt. Foarte curând, după aceea, cultul lui s-a răspândit în bisericile din Țara Românească. În pridvorul bisericilor de la mănăstirile: Tismana, Topolnița, Arnota, Horezu și altele este pictat cu aureolă, ca și Sfântul Grigorie Decapolitul, lucru ce denotă faptul că au fost considerați sfinți în conștiința creștinilor.\nÎn secolul al XIX-lea, și Sfântul Ierarh Calinic s-a distins prin sfințenia vieții. Trăirea sa a fost redată cu limpezime în stihurile imnului-acatist ce i-a fost închinat: „Bucură-te, cel ce prin viețuirea ta pe pământ ne-ai fost pildă de adevărată viețuire omenească”.\nAsemenea acestor doi cuvioși, sfinții români din rândul preoților, diaconilor și credincioșilor au oferit un exemplu de sfințenie. Pentru lucrarea lor mărturisitoare ei au fost apreciați, mulți dintre semenii lor urmându-le învățăturile.\nÎntrucât mulți clerici și credincioși cunoscuți și necunoscuți s-au învrednicit de slujirea Preamilostivului Dumnezeu cu multă râvnă, ei împlinind poruncile divine cu multă dragoste, fiind considerați sfinți, Sfântul Sinod al Bisericii Ortodoxe Române a hotărât, în ședința sa de lucru din 20 iunie 1992, să instituie o zi specială pentru pomenirea lor. Astfel, s-a stabilit ca Duminica a 2-a după Pogorârea Duhului Sfânt să fie numită Duminica Sfinților Români.\nÎn această duminică, a 2-a după Rusalii, sunt pomeniți sfinții români cunoscuți și necunoscuți, care, prin rugăciune și evlavie, dăruindu-și întreaga viață slujirii jertfelnice lui Dumnezeu, au atins culmea desăvârșirii, devenind „temple ale Duhului Sfânt” (I Corinteni 6, 19).\nUnii dintre sfinții români cunoscuți au fost trecuți oficial în calendare prin hotărârile Sinoadelor Bisericii Ortodoxe Române din 10 octombrie 1955 și 15 iunie 1992. De asemenea, au mai fost canonizați sfinți români și la unele sinoade din cadrul Bisericii Ortodoxe Române, ce s-au ținut în ultimii 30 de ani.\nCanonizarea unor sfinți români la Sinodul din 10 octombrie 1955 a reprezentat un moment de bucurie duhovnicească pentru Patriarhul României, Justinian Marina, pentru membrii Sfântului Sinod, pentru ierarhii care au făcut parte din delegațiile Bisericilor ortodoxe surori, dar și pentru clerul și credincioșii de pe întreg cuprinsul țării noastre. Astfel, fericitul întru adormire Justinian Patriarhul mărturisea: „Un pământ în trupul căruia au fost răsădite atâtea sfinte comori de credință în Dumnezeu și neînfricată tărie a Evangheliei, și un popor plecat prin temperament spre cele cerești și spre viața de dincolo de moarte, nu se putea să nu scrie în Sinaxarul Ortodoxiei nume de cuvioși și mucenici mărturisitori ai adevărului evanghelic, pietre din capul unghiului ale Bisericii noastre străbune”.\nPrin această atmosferă duhovnicească, delegatul Patriarhului Ecumenic Athenagoras, Arhiepiscopul Thyatirelor, preciza că această canonizare a sfinților români este izvor de mare bucurie pentru întreaga Ortodoxie. El spunea: „Sfântul Sinod al Bisericii Ortodoxe Române trecând la împlinirea acestei lucrări bineplăcute lui Dumnezeu, ne vom învrednici cu toții de mijlocirea lor; rugăciunile lor vor fi auzite de Dumnezeu, pentru Biserica noastră Ortodoxă, Patriarhia Ecumenică, cea care suferă de veacuri în chip martiric, pentru Biserica Română de la sânul căreia au ieșit aceste sfinte persoane, pentru toate celelalte Biserici Ortodoxe și pentru fiecare dintre noi”.\nDe asemenea, Mitropolitul Grigorie al Leningradului, delegatul Patriarhului Moscovei și a toată Rusia, spunea în fața membrilor Sfântului Sinod din 10 octombrie 1955: „După suferințele prin care a trecut poporul român în decursul veacurilor, azi, spre bucuria noastră, Sfântul Sinod al Bisericii Ortodoxe Române cinstește după cuviință pe cei ce s-au răstignit și și-au vărsat sângele pentru credința lor strămoșească. Este o datorie elementară a generației de azi a se închina cu evlavie celor ce au păstrat ființa și credința neamului lor [\u0026hellip;] Suntem fericiți că ne-a învrednicit Dumnezeu să asistăm la acest act solemn al Sfântului Sinod, când se proclamă canonizarea și generalizarea cultului acelor sfinți care s-au străduit pentru întărirea credinței noastre ortodoxe de pretutindeni”.\nPatriarhul Vichentie al Serbiei preciza că toată Biserica Sârbă participa la bucuria duhovnicească prilejuită de canonizarea unor sfinți români. În același duh, Patriarhul Chiril al Bulgariei arăta că Dumnezeu a ridicat din sânul poporului român sfinți care au strălucit prin credință adâncă, prin fapte luminoase, prin rugăciunea cu râvnă, prin dragoste față de Dumnezeu și semeni. El spune că și binecredincioșii bulgari se vor ruga sfinților români ca să mijlocească înaintea tronului lui Dumnezeu: „Dumnezeu a ridicat din sânul poporului român sfinți, care au strălucit prin viețuirea lor în credință adâncă, prin faptele lor luminoase, prin nevoința în rugăciune, prin iubirea față de Dumnezeu și față de popor”.\nSfântul Sinod al Bisericii Ortodoxe Române a hotărât, începând cu anul 1955, apoi cu 1992, precum și la întruniri ulterioare, canonizarea unor sfinți români proveniți dintre ierarhi. Dintre aceștia amintim pe mitropoliții Țării Românești: Iachint de Vicinia, Antim Ivireanul, Grigorie Dascălu, mitropoliți ai Moldovei precum: Varlaam, Dosoftei, Teodosie de la Brazi sau mitropoliții Transilvaniei: Ilie Iorest, Sava Brancovici, Simion Ștefan, Andrei Șaguna sau Iosif de la Partoș, Mitropolitul Banatului.\nAu fost canonizați ierarhi, preoți, diaconi și credincioși care au mărturisit credința ortodoxă și s-au săvârșit mucenicește. Aceștia ale căror nume le auzim la rugăciunea pe care preotul sau diaconul o citește la slujba Litiei din cadrul Vecerniei, pomeniți la Duminica Sfinților Români, precum și cei știuți numai de Dumnezeu, se roagă pentru noi.\nSfinții proveniți dintre călugări, cuvioși și cuvioase, știuți și neștiuți, care s-au nevoit mult și prin pilda vieții, prin rugăciune au folosit duhovnicește pe semenii lor. La aceștia se adaugă și acei sihaștri care erau cunoscuți numai de ciobani sau mai apoi de pădurari. Necunoscuți nouă, dar cu viață sfântă, știuți de Dumnezeu, aceștia sunt și ei pomeniți la Duminica Sfinților Români.\nTot în această zi sunt pomeniți sfinții creștini ortodocși români din toate timpurile și din toate locurile și, mai nou, cei din diasporă, care au trecut în veșnicie.\nMulți nevoitori din satele și orașele noastre au dus viață bineplăcută lui Dumnezeu, dintre care amintim văduvele de război, care au trăit în castitate, purtându-și crucea și au crescut și educat copii în credința strămoșească.\nAu fost și sunt și azi familii tinere care sunt fidele, care nu s-au lăsat biruite de ispita adulterului sau desfrânării. Au fost și sunt creștini care au practicat, care practică rugăciunea lui Iisus în lume. Au fost și mai sunt creștini și creștine care aproape seară de seară îngrijesc și spală câte o bătrână neputincioasă sau chiar paralizată.\nAlții au răbdat de la cei apropiați batjocură pentru Hristos pentru că posteau, pentru că se împărtășeau, pentru că se îmbrăcau cuviincios. Sunt sfinți români care s-au mântuit pentru răbdare și rugăciune pentru vrăjmași.\nCunoscând nevoința, răbdarea și biruințele duhovnicești ale sfinților români, fiecare dintre noi, creștinii, învățăm cum să ne rugăm în chipul bineplăcut lui Dumnezeu, cum să ne luptăm cu patimile și să ieșim biruitori în războiul nevăzut pentru a fi cu adevărat urmași și ucenici ai Domnului nostru Iisus Hristos.\nAstfel, urmând calea sfinților români, îi cinstim pe cei care s-au jertfit pentru mărturisirea Evangheliei, spre slava Preasfintei Treimi. Sfântul Apostol și Evanghelist Matei oferă o pildă de viețuire, în acest sens, prin cuvintele: „Văzând faptele voastre cele bune să slăvească pe Tatăl vostru Cel din ceruri” (Matei 5, 16).\nPuterea harului Duhului Sfânt face ca omul evlavios să sporească în iubirea față de Dumnezeu și de semeni. Urmând învățătura Sfântului Apostol Pavel, putem spune: „Hristos să se sălășluiască prin credință, în inimile voastre […] Ca să puteți înțelege împreună cu toți sfinții care este lărgimea și lungimea și înălțimea și adâncimea. Și să cunoașteți iubirea lui Hristos, cea mai presus de cunoștință, ca să vă umpleți de toată plinătatea lui Dumnezeu”. Se cuvine ca noi să arătăm o iubire sinceră față de Preasfânta Treime, asemeni sfinților români.\nEste de datoria fiecărui creștin de a urma pilda vieții lor, după cuvântul Sfântului Apostol Pavel, care ne îndeamnă: „Aduceți-vă aminte de mai marii voștri care au grăit vouă cuvântul lui Dumnezeu, priviți cu luare aminte cum și-au săvârșit viața și urmați-le credința” (Evrei 13, 7).\nÎncheiem cu un cuvânt spre folos duhovnicesc al vrednicului de pomenire, Patriarhul Justinian Marina: „Sfinții ce se vor cinsti de poporul nostru să fie ocrotitorii Bisericii noastre și ajutătorii noștri în toate strădaniile noastre de pace între oameni și între popoare. Sfinții noștri, care sunt chemați în mijlocul nostru în orice moment, să ne fie în ajutor, ca țara noastră și toate țările lumii să fie ferite de ororile și durerile războiului. Rugăciunile noastre să fie către ei pentru pacea a toată lumea”.\n","date":"7 iulie 2024","img":"/cuvant-duhovnicesc/evanghelia-de-duminica-bucuria-canonizarii-sfintilor-romani/featured.jpg","lang":"ro","langName":"Română","largeImg":"/cuvant-duhovnicesc/evanghelia-de-duminica-bucuria-canonizarii-sfintilor-romani/featured_hu_cb518158d8ad3dd0.jpg","month":[{"title":"2024-07","url":"/month/2024-07/"}],"permalink":"/cuvant-duhovnicesc/evanghelia-de-duminica-bucuria-canonizarii-sfintilor-romani/","series":[],"smallImg":"/cuvant-duhovnicesc/evanghelia-de-duminica-bucuria-canonizarii-sfintilor-romani/featured_hu_c4765ec0f39b8874.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 2-a După Rusalii","url":"/tags/duminica-a-2-a-dup%C4%83-rusalii/"},{"title":"Duminica Sfinților Români","url":"/tags/duminica-sfin%C8%9Bilor-rom%C3%A2ni/"}],"timestamp":1720310400,"title":"Bucuria canonizării Sfinților Români","year":[{"title":"2024","url":"/year/2024/"}]},{"authors":[{"title":"","url":"/authors/ps-iustin--episcopul-maramuresului-si-satmarului/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica întâi după Rusalii (a Tuturor Sfinților)\n„Zis-a Domnul către ucenicii Săi: Oricine va mărturisi pentru Mine înaintea oamenilor, mărturisi-voi și Eu pentru el înaintea Tatălui Meu, Care este în ceruri. Iar de cel care se va lepăda de Mine înaintea oamenilor, și Eu Mă voi lepăda de el înaintea Tatălui Meu, Care este în ceruri. Cel ce iubește pe tată ori pe mamă mai mult decât pe Mine nu este vrednic de Mine; cel ce iubește pe fiu ori pe fiică mai mult decât pe Mine nu este vrednic de Mine; și cel ce nu-și ia crucea și nu-Mi urmează Mie nu este vrednic de Mine. Atunci Petru, răspunzând, I-a zis: Iată, noi am lăsat toate și Ți-am urmat Ție. Cu noi, oare, ce va fi? Iar Iisus le-a zis: Adevărat zic vouă că voi, cei ce Mi-ați urmat Mie, la înnoirea lumii, când Fiul Omului va ședea pe tronul slavei Sale, veți ședea și voi pe douăsprezece tronuri, judecând cele douăsprezece seminții ale lui Israel. Și oricine a lăsat case, sau frați, sau surori, sau tată, sau mamă, sau femeie, sau copii sau țarini pentru numele Meu, înmulțit va lua înapoi și viață veșnică va moșteni. Și mulți dintâi vor fi pe urmă și cei de pe urmă vor fi întâi.” (Matei 10, 32-33; 37-38; 19, 27-30)\nNe aflăm în Duminica întâi după Sfintele Rusalii, numită în calendarul Bisericii noastre Ortodoxe „Duminica Tuturor Sfinților”. De ce se numește așa? Pentru că în această duminică sunt pomeniți toți sfinții lui Dumnezeu, care au trăit de la începutul lumii: patriarhii, drepții și prorocii Vechiului Testament, până la sfinții născuți din har și adevăr prin Botezul cu Duh Sfânt și foc în Biserica lui Hristos, care a luat chip văzut și existență istorică la praznicul Cincizecimii, la Pogorârea Duhului Sfânt, la cincizeci de zile după Învierea Domnului și la zece zile după Înălțarea la cer.\nSfinții Părinți ai Bisericii au așezat o duminică a Tuturor Sfinților pentru ca să-i putem cuprinde în rugăciunile noastre, în cinstirea și evlavia noastră pe toți - atât pe cei știuți, cât și pe cei neștiuți de oameni, dar cunoscuți doar de Dumnezeu.\nÎn calendarul Bisericii noastre sunt pomeniți în fiecare zi unul sau mai mulți sfinți, iar în sinaxare sunt așezați spre cinstire și mai mulți - nu doar cu numele, ci și cu relatări din viața lor. Cu toate acestea, nu toți sfinții au fost trecuți în calendar sau în sinaxare, mulți dintre aceștia fiind necunoscuți. De aceea, Biserica a rânduit ca toți sfinții - cunoscuți și necunoscuți - să fie cinstiți în prima duminică după Rusalii, în prima duminică după întemeierea văzută a Bisericii. De ce? Pentru că sfinții sunt rodiri ale Duhului Sfânt, Care a lucrat în chip minunat în viața oamenilor care au crezut în Iisus Hristos și s-au botezat în numele Tatălui și al Fiului și al Sfântului Duh și L-au mărturisit și îl mărturisesc pe Hristos că este Fiul Dumnezeului celui Viu, Izbăvitorul umanității și Mântuitorul lumii. De aceea a fost așezată după Rusalii pomenirea tuturor sfinților, pentru ca să se arate că oamenii sfinți nu devin sfinți cu propria lor putere, ci devin sfinți pentru că doresc și pentru că așa vrea Dumnezeu.\nÎn mentalul colectiv, în mentalul nostru omenesc, pământesc, ne închipuim că sfinții sunt oameni făcători de minuni, că sunt cei care s-au retras în pustii și se roagă neîncetat, care postesc foarte mult, care țin toată legea și prorocii și poruncile Bisericii și sărbătorile. Da, acestea sunt elemente și virtuți care fac parte din viața unor oameni sfinți, dar nu sunt condiția esențială! Sunt sfinți care nu au făcut nici o minune, sunt sfinți care au fost foarte păcătoși, cum a fost Maria Egipteanca, și alți sfinți proveniți din păturile sociale de jos. Sunt sfinți care au avut mari abateri în viața lor înainte de a deveni mărturisitori ai lui Hristos. Pe sfinți îi face Dumnezeu și lucrează în viața lor prin Duhul Sfânt.\nApostolii au fost chemați la o lucrare deosebită§ Ne amintim de Sfinții Apostoli: înainte de Pogorârea Duhului Sfânt, ei nu au fost sfinți. L-au urmat pe Hristos, au lăsat toate, dar încă nu erau sfinți. Și vedem aceasta, deoarece s-au comportat ca niște copii, au fost foarte naivi, foarte pământești, foarte slabi și fricoși. Ne amintim de lepădarea lui Petru, după trei ani și jumătate petrecuți în preajma Mântuitorului, timp în care a văzut atât de multe minuni mari și minunate, slăvite și prea înalte. Cu toate acestea, încă nu atinsese treapta sfințeniei. De-abia când Duhul Sfânt lucrează în chip văzut în viața omului, atunci se curăță patimile și păcatele.\nAtunci încep să devină lucrătoare în viața fiecărui creștin, în chip minunat, virtutea și mărturia Sau mărturisirea. Ce ne zice Hristos despre cei mai iubiți sfinți ai Săi, care vor fi și care sunt? Sunt cei care mărturisesc numele Său, după cum ne spune în pericopa evanghelică de astăzi, a Sfântului Evanghelist Matei: „Oricine va mărturisi pentru Mine înaintea oamenilor, mărturisi-voi și Eu pentru el înaintea Tatălui Meu, Care este în ceruri. Iar de cel ce se va lepăda de Mine înaintea oamenilor și Eu Mă voi lepăda de el înaintea Tatălui Meu, Care este în ceruri” (Matei 10, 32-33).\nSfinții Apostoli, cei care erau cu El în toată vremea, cei care au lăsat totul și I-au urmat, au fost și primii mărturisitori ai lui Hristos-Domnul. Ne amintim de dialogul Mântuitorului cu ucenicii Săi, pe când se aflau în părțile Cezareii lui Filip (Matei 16, 13-16): „Cine zic oamenii că sunt eu, Fiul Omului? Iar ei au răspuns: Unii, Ioan Botezătorul, alții Ilie, alții Ieremia sau unul dintre proroci. Și le-a zis: Dar voi cine ziceți că sunt? Răspunzând Simon Petru a zis: Tu ești Hristosul, Fiul lui Dumnezeu Celui viu”. Așadar, Petru, fiind insuflat de Dumnezeu, a mărturisit în numele tuturor ucenicilor dumnezeirea Fiului.\nUrmându-L și mărturisindu-L pe Hristos, ucenicii primesc de la Dumnezeu puterea de a judeca semințiile pământului, după cuvântul Domnului: „Adevărat zic vouă că voi cei ce Mi-ați urmat Mie, la înnoirea lumii, când Fiul Omului va ședea pe tronul slavei Sale, veți ședea și voi pe douăsprezece tronuri, judecând cele douăsprezece seminții ale lui Israel“ (Matei 19, 28). Iar Sfântul Apostol Pavel le spune foarte clar corintenilor: „Au nu știți că sfinții vor judeca lumea?” (1 Corinteni 6, 2). Pentru noi, cei de astăzi, sfinții ne sunt îndrumători și modele de urmat, ca niște frați mai mari care ne îndeamnă, prin cuvintele lui Pavel: „Fiți nouă următori, precum I-am fost și noi lui Hristos” (cf. 1 Corinteni 4, 16). Vom putea oare să le urmăm modelul sfinților și să-L mărturisim pe Hristos, dacă vor veni asupra noastră persecuții și tiranii? Mila lui Dumnezeu! De aceea, să luăm aminte la îndemnul Mântuitorului: „Nu judecați, ca să nu fiți judecați. Căci cu judecata cu care judecați, veți fi judecați, și cu măsura cu care măsurați, vi se va măsura” (Matei 7, 1-2).\nDupă Pogorârea Sfântului Duh, Apostolii au devenit cu adevărat sfinți și au avut tăria mărturisirii Lui, ducând Evanghelia până la marginile lumii - împlinind cuvintele Domnului: „Veți lua putere, venind Duhul Sfânt peste voi, și Îmi veți fi Mie martori în Ierusalim și în toată Iudeea și în Samaria și până la marginea pământului” (Fapte 1, 8). Pentru această mărturisire, Apostolii au primit și cununa muceniciei - în afară de Sfântul Ioan, ucenicul cel iubit, care a murit la bătrânețe, după ce suferise și acesta multe chinuri și exilul pe insula Patmos, în timpul persecuției lui Domițian.\nMărturisitori ai adevărului§ Mântuitorul ne spune, așadar, că aceia care L-au mărturisit și nu S-au lepădat de El și care au pecetluit mărturisirea lor, mulți dintre ei cu prețul vieții, sunt cei pe care îi iubește cel mai mult, cei mai străluciți înaintea lui Dumnezeu. Părintele Nicolae de la Rohia subliniază acest aspect, făcând referire la martiriul Sfântului Arhidiacon Ștefan, care, în timp ce îl băteau cu pietre și urma să moară, a zis: „Iată, văd cerurile deschise și pe Fiul Omului stând de-a dreapta lui Dumnezeu!” (Fapte 7, 56). Nu șezând, ci stând! Noi, în Maramureș, spunem „poftiți, stați!”, care înseamnă să stai în picioare. În schimb, la cuvintele „Poftiți, ședeți!”, omul se așază. Sfântul Arhidiacon Ștefan zice: „Îl văd stând”. Părintele Nicolae explică faptul că Mântuitorul era ridicat de pe tronul Său, că stătea în picioare, ridicându-Se în semn de iubire și de respect, ca să primească sufletul întâiului mucenic. Învățați de Sfinții Părinți, spunem în Crez că Mântuitorul „S-a Înălțat la ceruri și șade de-a dreapta Tatălui…”. El șade pe scaun cu Tatăl și cu Duhul. În schimb, Sfântul Arhidiacon Ștefan zice: „Îl văd stând…”. Hristos S-a ridicat în picioare și a primit sufletul Arhidiaconului Ștefan, care a mărturisit credința în Dumnezeul cel Adevărat. Vă dați seama cât de mari sunt martirii? El a fost întâiul care a vorbit cu îndrăzneală în fața sinedriului - format din mai-marii cărturarilor și ai fariseilor, elitele politico-religioase ale poporului ales, care făceau judecățile și dădeau sentințele. Și a vorbit cu atât de multă îndrăzneală, încât i-a provocat, iar poporul a tăbărât asupra lui și l-a ucis cu pietre. Apoi, îngenunchind, s-a rugat și a zis: „Doamne, nu le socoti lor păcatul acesta!” (Fapte 7, 60). Nu i-a ocărât, nu a zis: „Veți da seama de această nedreptate”. S-a rugat pentru iertarea păcatelor lor, așa cum a făcut Mântuitorul pe cruce. Mântuitorul nu a răspuns nimic hulelor celor din jur, care Îl huiduiau și Îl jigneau. Deși era în durere de moarte, pironit pe cruce și bătut în cuie în semn de ocară, Mântuitorul, cu mâinile întinse, atât cât să cuprindă întreaga umanitate, a zis: „Părinte, iartă-le lor că nu știu ce fac!” (Luca 23, 34). Așa a făcut și Sfântul Ștefan. De aceea, sfinții mucenici sunt cei mai iubiți de Dumnezeu și sunt întâi între sfinții lui Hristos.\nDuhul Sfânt ne lasă sfintele moaște ca mărturie a sfințeniei§ Sfintele lor moaște, adică părticele din osemintele pline de sfințenie, de lumină și har, de miros de bună mireasmă ale sfinților martiri, se așază în bisericile noastre când se sfințesc, când se târnosesc. De ce? Pentru că Mântuitorul Se identifică cu ei: „Cel ce vă ascultă pe voi pe Mine Mă ascultă, și cel ce se leapădă de voi se leapădă de Mine” (Luca 10, 16). Se identifică cu mucenicii.\nSe așază, deci, moaște de mucenici în interiorul Sfintei Mese, pentru „a face biserica sfântă, sfințitoare și izvor de sfințenie și de minuni făcătoare” - așa cum spun rugăciunile de la sfințire. Toate bisericile noastre sunt pecetluite în acest fel și împodobite cu acest sfânt odor, care sunt osemintele mucenicilor. Tradiția de a așeza sfinte moaște în Altar vine de foarte demult, din primele secole, când creștinii erau persecutați și se ascundeau rugându-se în catacombe. Mulți dintre aceștia erau martirizați, uciși în stadioane, aruncați la fiare, tăiați cu ferăstrăul, aruncați în temnițe, li se tăia capul cu sabia, în toate felurile erau chinuiți - dar nu-L tăgăduiau pe Hristos și Îl mărturiseau că este Fiul lui Dumnezeu.\nȘi pentru că aceste trupuri erau pline de sfințenie, creștinii le ridicau și le așezau în cripte, în catacombe, sub pământ. Acolo se adunau și îi făceau pomenirea, slujind Sfânta Liturghie pe mormântul sfântului. Făceau Liturghie astfel, arătând credința că sfinții sunt mijlocitori și rugători pentru lume, că sunt sămânța Bisericii, iar sângele martirilor este cel care alimentează organismul Bisericii, trupul tainic al lui Hristos. Această practică a intrat în tradiția Bisericii și de aceea se pun osemintele sfinților mucenici în Sfânta Masă, la ridicarea fiecărui lăcaș sfânt. De pe vremea pătimirii primilor martiri ai lui Hristos, Biserica păstrează aceeași rânduială și aceeași tradiție. Să nu vă înșele pe voi cineva în credința voastră! Să fiți fericiți că sunteți în această credință care păstrează rânduiala sfântă și dreaptă de 2.000 de ani!\nBiserica ține rânduiala credinței adevărate§ Biserica s-a îmbrăcat în rânduielile ei în câteva secole, apoi s-a întărit și s-a statornicit prin învățătură, prin Simbolul Credinței, prin toate dogmele și canoanele date de Sfinții Părinți ale celor șapte Sinoade Ecumenice. Această rânduială după care au viețuit Apostolii, mucenicii, Sfinții Părinți, cuvioșii părinți, sfinții învățători și dascăli au ținut-o și voievozii - ctitori de lăcașuri sfinte. Ctitorii din familiile voievodale din Maramureș, cei care au ctitorit Mănăstirea Peri și catedralele de lemn ale Maramureșului, au făcut cunoscut Maramureșul în toată lumea și au mărturisit credința în Hristos. Unii dintre aceștia, precum și alți mărturisitori ai lui Hristos, necunoscuți de nimeni, vor fi primit de la Dumnezeu darul sfințeniei. Spunea Înaltpreasfințitul Iustinian, vrednicul de pomenire părintele nostru, că cimitirele sunt pline de sfinți, iar din când în când Dumnezeu mai descoperă câte unul.\nBiserica Ortodoxă Română a rânduit ca duminica viitoare să fie pomeniți sfinții din neamul nostru. Sunt aproape 200 de sfinți pe care Biserica i-a trecut în calendar după 1990. Atât din pricini politico-religioase, cât și, poate, dintr-un complex de inferioritate, românii nu au căutat cu deadinsul să își promoveze sfinții din neamul lor. După căderea regimului comunist însă, Biserica a ieșit din acest complex și a trecut în rândul sfinților pe mulți dintre mărturisitorii și cuvioșii neamului nostru. Din păcate, chiar și astăzi avem acest complex românesc față de țările așa-zis mari și nobile, europene. Parcă noi am fi mai puțin nobili… Însă noblețea o dă creștinismul, nu valorile materiale și economice. Creștinismul îți dă noblețea, amprenta și sufletul. Noi suntem nobili din multe puncte de vedere: suntem un popor atât de tolerant, atât de frumos la suflet, atât de ospitalier! Am creat atâta cultură, literatură, capodopere adevărate și am apărat credința și L-am mărturisit pe Hristos. Acesta e semnul sfințeniei și al nobleței.\nPrin marii Părinți ai Bisericii noastre, prin preoția noastră care a păstorit prin satele noastre retrase din toată țara și din Maramureșul nostru creștin și binecuvântat de Dumnezeu, simțim cum ne cuprinde harul Duhului Sfânt. Eu am fost și prin Statele Unite ale Americii și în Canada - totul este frumos, dar lipsesc harul și sfințenia. Aici, când respir, parcă respir Duh Sfânt și binecuvântare. În Maramureș, când treci dealurile acestea frumoase și line și munții aceștia care sunt îmbrăcați în verdeață, parcă simți că înaintea ta a trecut Dumnezeu. Totul e binecuvântat. Nu-i pângărit încă, nu-i înstrăinat, nu-i profanat, nu-i profan. E sfințit, că sfințită a fost viața celor care L-au mărturisit pe Dumnezeu pe aceste meleaguri! Acolo e supercivilizație, dar nu mai există sfințenie și har. Există creștini și acolo, și acolo există creștinism, dar aici avem totul mai la îndemână: clopotele bisericilor, cimitirele pline de sfinți, slujirea preoților, familia creștină a noastră, familia nobilă din Maramureșul nostru, cum îmi place mie să spun, „voievodal”. „Istoric” îi ziceau și comuniștii, dar nu le plăcea cuvântul „voievodal”. Să îi zicem, așadar, „Maramureșul Voievodal!”. Aici totul este binecuvântat. Și atunci când ești departe, ți se face dor de România, așa cum este ea. Chiar dacă mai arhaică, să nu zic mai sălbatică, ți se face un dor…, că te plictisești de blocurile de oțel și sticlă, de autostrăzile de sute de kilometri în linie dreaptă, de toată civilizația și totul pus prea la „dungă”. Și dorești parcă o frumusețe naturală, o frumusețe cu care Maramureșul a fost binecuvântat de Dumnezeu. Ce frumoase sunt fetele și feciorii din Maramureș!\nDuminica viitoare, așa cum am spus, îi vom pomeni pe toți sfinții din neamul nostru, trecuți în calendar cu culoare albastră. Sunt peste 200. Aceștia sunt din neamul nostru, au lucrat la păstrarea credinței, la construirea și zidirea, la dăinuirea neamului nostru românesc, a Bisericii ortodoxe strămoșești și a țării noastre binecuvântate, România, numită „Grădina Maicii Domnului” și „țara lui Dumnezeu”.\n","date":"30 iunie 2024","img":"/cuvant-duhovnicesc/a-dori-si-a-lucra-sfintenia-lui-dumnezeu-supremul-dor-al-omului-credincios/featured.jpg","lang":"ro","langName":"Română","largeImg":"/cuvant-duhovnicesc/a-dori-si-a-lucra-sfintenia-lui-dumnezeu-supremul-dor-al-omului-credincios/featured_hu_24a7d1f7fa39bc00.jpg","month":[{"title":"2024-06","url":"/month/2024-06/"}],"permalink":"/cuvant-duhovnicesc/a-dori-si-a-lucra-sfintenia-lui-dumnezeu-supremul-dor-al-omului-credincios/","series":[],"smallImg":"/cuvant-duhovnicesc/a-dori-si-a-lucra-sfintenia-lui-dumnezeu-supremul-dor-al-omului-credincios/featured_hu_44bb2ea17ad5ca55.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica Întâi După Rusalii","url":"/tags/duminica-%C3%AEnt%C3%A2i-dup%C4%83-rusalii/"},{"title":"Duminica Tuturor Sfinților","url":"/tags/duminica-tuturor-sfin%C8%9Bilor/"}],"timestamp":1719705600,"title":"A dori și a lucra sfințenia lui Dumnezeu, supremul dor al omului credincios","year":[{"title":"2024","url":"/year/2024/"}]},{"authors":[{"title":"","url":"/authors/ps-sofronie--episcopul-oradiei/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Pogorârea Sfântului Duh (Cincizecimea sau Rusaliile)\n„În ziua cea din urmă - ziua cea mare a sărbătorii -, Iisus a stat între ei și a strigat, zicând: Dacă însetează cineva, să vină la Mine și să bea. Cel ce crede în Mine, precum a zis Scriptura, râuri de apă vie vor curge din lăuntrul său. Iar aceasta a zis-o despre Duhul pe Care aveau să-L primească cei ce au crezut în El. Căci încă nu era dat Duhul, pentru că Iisus încă nu fusese preaslăvit. Deci, mulți din popor, auzind cuvintele acestea, ziceau: Cu adevărat, Acesta este Prorocul. Iar alții ziceau: Acesta este Hristos. Iar alții ziceau: Nu cumva din Galileea va să vină Hristos? N-a zis oare Scriptura că Hristos va să vină din seminția lui David și din cetatea Betleem, de unde era David? Și s-a făcut dezbinare în mulțime pentru El. Și unii dintre ei voiau să-L prindă, dar nimeni n-a pus mâinile pe El. Deci slugile au venit la arhierei și la farisei, iar aceia le-au zis: De ce nu L-ați adus? Slugile au răspuns: Niciodată n-a vorbit un om așa cum vorbește Acest Om. Deci le-au răspuns fariseii: Nu cumva ați fost și voi amăgiți? Nu cumva a crezut în El cineva dintre căpetenii sau dintre farisei? Dar mulțimea aceasta, care nu cunoaște Legea, este blestemată! A zis către ei Nicodim, cel ce venise mai înainte la El noaptea, fiind unul dintre ei: Nu cumva Legea noastră judecă pe om, dacă nu-l ascultă mai întâi și nu știe ce a făcut? Ei au răspuns și i-au zis: Nu cumva și tu ești din Galileea? Cercetează și vezi că din Galileea nu s-a ridicat proroc. Și s-a dus fiecare la casa lui. Deci, iarăși a vorbit Iisus, zicând: Eu sunt Lumina lumii; cel ce Îmi urmează Mie nu va umbla în întuneric, ci va avea lumina vieții” (Ioan 7, 37-53; 8, 12)\nÎn cea de-a opta duminică după Sfintele Paști se sărbătorește praznicul cel mare al Cincizecimii celei noi, al Pogorârii Duhului Sfânt, sărbătoarea întemeierii Sfintei Biserici prin venirea Mângâietorului în a cincizecea zi de la Învierea Mântuitorului Iisus Hristos, în chip de limbi de foc peste Sfinții Ucenici și Apostoli ai Domnului.\nAstăzi este Duminica cea Mare a întregii Biserici, a Bisericii Universale a lui Hristos. Astăzi ne aducem aminte cum niște pescari, oameni simpli, fără prea multă pregătire, fără școală aleasă și fără studii înalte, au predicat cuvântul lui Dumnezeu, au propovăduit minunile Sale, au vorbit despre dragostea Lui față de oameni și chemarea la mântuire a tuturor semințiilor pământului, a tuturor urmașilor lui Adam. Bărbații din Galileea neamurilor au propovăduit în limbi pe care nu le cunoșteau, un dar special și o harismă aparte în istoria Bisericii, necesară la începuturile ei, numită glosolalie sau vorbirea în limbi. Au propovăduit înaintea mulțimilor fiecărui grup etnic și lingvistic în limba proprie, în limba fiecărei comunități umane, a fiecărui trib, a fiecărei ginți, în limbile tuturor semințiilor pământului, în toate formele, în toate graiurile și dialectele, la toate generațiile și pe limba fiecărei generații în parte. Această lucrare minunată a Duhului Sfânt a precedat botezul primelor mii de credincioși, care mai târziu s-au numit „creștini”, după numele Mântuitorului Hristos. De aici, se inaugurează o nouă eră în viața umanității; nu o eră trecătoare, ci „Era Zilei a Opta”. Este vremea în care se arată Împărăția cerurilor, care deja, în taină, a venit prin Pogorârea Sfântului Duh, dar se va vedea împlinită la Întoarcerea Mântuitorului, în Ziua de Apoi a lumii de astăzi, care va trece și ea. Atunci, soarele va apune și luna și stelele se vor stinge de pe ceruri, timpul se va opri și se va instaura cu putere Împărăția celestă, ai cărei moștenitori vor fi toți cei care cred în Domnul Iisus Hristos și primesc botezul în numele Tatălui și al Fiului și al Sfântului Duh.\nCuvânt cu putere multă§ Înțelegem, astfel, că Apostolii au primit prin puterea pogorâtă de Sus cunoașterea cea adevărată și cuvânt cu putere multă. Realitățile de care erau străini înainte, dintr-odată, le-au devenit limpezi. Și dacă odinioară, în vremea ridicării ziguratului celebrului turn din Babilon, oamenii au îndrăznit să urce spre ceruri independenți, după mintea lor, și să caute să-L pună pe Dumnezeu în paranteza vieții lor, drept răsplată pentru ambiția nebunească, Domnul le-a amestecat limbile și a îngăduit neînțelegerea, întrucât înțelegerea lor înstrăinată îi ducea la pieire. Astăzi, însă, la Cincizecimea cea nouă, prin venirea Duhului Sfânt și oferirea darului vorbirii în limbi străine, nu serbăm doar întemeierea Bisericii văzute, ci Ziua unității ei în diversitate. Și pentru că Biserica este icoana lumii întregi, ziua Cincizecimii este Sărbătoarea unității în diversitatea mulțimii darurilor Duhului Sfânt a întregului neam omenesc, de la Adam cel vechi la Adam cel nou - Domnul Iisus Hristos - și până la ultimul om care se va naște din femeie. Bucurie mare i-a umplut pe cei veniți din toate părțile lumii civilizate la sărbătoarea Cincizecimii, în Ierusalim, iudei și prozeliți, oameni care au trăit în sânul altor popoare și au învățat limbile lor, ajungând să le vorbească mai bine ca pe limba strămoșilor lor. Dintr-odată, fiecare aude în graiul său propriu cuvântul lui Dumnezeu. Unde limbile pământului au fost factor de dezbinare și neînțelegere între oameni și popoare, prin Venirea Duhului Sfânt se reface adevărata Unitate a neamului omenesc. Duhul Sfânt, Duhul păcii lui Dumnezeu este și Duhul unității. Prin Biserica în care sălășluiește deplinătatea harului Duhului Sfânt, mulțimile limbilor pământului își regăsesc Izvorul și unitatea primordială se reconstituie.\nExistă și în zilele noastre oameni care, aparent și „miraculos”, ba chiar la comandă, vorbesc în așa-zise „limbi străine”, care nu sunt nici măcar graiuri păsărești, pentru că nici păsările nu le înțeleg. Este înfricoșător, pentru că ne dăm seama că alt fel de duhuri vorbesc atunci când se declanșează insistențele sforțării miraculosului cu orice preț. Nu de minuni are nevoie Biserica lui Hristos. Dumnezeu n-are nevoie de minuni constrângătoare de libertate - pe care o prețuiește atât de mult! - pentru ca să facă vreun om să creadă în El. Dumnezeu poate fi descoperit din frumusețea Creației. Nu Dumnezeu este Cel care are nevoie de minuni ca să ajungă la noi, ci, din păcate, mintea noastră străină de duhul dragostei lui Dumnezeu are nevoie de fenomene supranaturale prin care să ne convingem, prin care să ni se deschidă ochii și să manifestăm măcar un dram din dragostea pe care El ne-o oferă din abundență. Dumnezeu n-are nevoie să convingă pe cineva că El există. Un mare fizician, Heisenberg, obișnuia să spună că oamenii de știință, în general, au ispita de a fi atei, însă când ajung la „fundul paharului”, Îl descoperă pe Dumnezeu. El stă ascuns în măreția creației Sale, în sublimul lumii pe care a creat-o și, mai ales, în chipul Său sădit ontologic în fiecare dintre noi, fie că vrem sau nu să înțelegem aceasta. Este îngrijorător, însă, că nu mai avem motivația, energia, răbdarea și, cu precădere, dragostea de a căuta și descoperi faptul că fiecare conținem chipul lui Dumnezeu în noi.\nSuntem chemați să redescoperim unitatea dintre noi§ Astăzi este ziua în care suntem chemați, prin glasul tainic al Duhului Sfânt și prin apele harului revărsate în inimile noastre, să redescoperim iubirea milostivă a lui Dumnezeu și unitatea dintre noi, dincolo de barierele lingvistice, dincolo de zidurile pe care noi le ridicăm, încadrându-ne în ghetouri culturale și etnice și refuzând adesea dialogul cu semenul nostru. De aceea, orice ideologie și orice învățătură care-l invită pe om să devină exclusivist și extremist sau să se încadreze într-un rigid șablon spiritual și cultural este străină de Dumnezeu, cel care vrea ca tot omul să se mântuiască și la cunoștința adevărului să ajungă și, cunoscându-L pe Hristos, prin Duhul Sfânt să se împace cu Tatăl cel ceresc, pentru a moșteni viața cea veșnică. Este, însă, o chestiune de alegere, întrucât Dumnezeu nu Se impune cu forța. Este la latitudinea fiecăruia dintre noi să primim dragostea lui Dumnezeu sau să o refuzăm; de unde există Rai și iad, Împărăția luminii și împărăția întunericului. De ce? Pentru că fiecare dintre noi are libertatea și posibilitatea unică - marele dar al lui Dumnezeu - de a alege lumina sau întunericul, adevărul sau minciuna, binecuvântarea sau blestemul.\nDupă cum s-a descoperit prin Sfântul Serafim din Sarov, scopul vieții omului este să se sălășluiască încă de aici în Împărăția cerurilor și, în consecință, omul are nevoie de dobândirea Duhului Sfânt. Duhul Sfânt vine prin viața de rugăciune stăruitoare a Bisericii, împreunată cu asceza, cu postirea, cu oprirea de la păcate, cu înfrânarea, cu disciplinarea minții, cu străpungerea inimii prin alungarea slavei deșarte, prin smerenie înaintea lui Dumnezeu și rugăciunea simplă și umilă din chilia fiecăruia, fie de acasă, fie din chilia inimii, dar mai ales prin rugăciunea solemnă și somptuoasă a Bisericii, unde toți, venind împreună, să ne rugăm „cu o gură și o inimă”. Ce înseamnă toți? Biserica luptătoare - noi, cei de pe pământ - împreună cu Biserica triumfătoare din Cer, adică alături de Sfinții lui Dumnezeu, cu Sfinții Îngeri, cu lumea de dincolo, în care, pe rând, vom trece și noi. În aceasta stă slava Bisericii, care este o reflexie a slavei lui Dumnezeu prin lucrarea harului Duhului Sfânt, adică slava Duhului Sfânt. Deci, dobândirea Duhului Sfânt înseamnă intrarea în lumina lui Dumnezeu, pentru unirea cu Hristos-lumina lumii, întrucât lumina Duhului Sfânt este comună și Fiului și Tatălui; este lumina Preasfintei Treimi.\nDobândim Duhul Sfânt când îi întindem lui Dumnezeu o „ramură de măslin”§ Nimic nu poate epuiza și nu poate opri Izvorul de lumină și de bunătate care țâșnește din Însuși Dumnezeu, inundând viețile oamenilor pentru a ni Se împărtăși. Acest har, însă, trebuie primit și nu se poate dobândi oricum. Nu poți dobândi Duhul Sfânt dacă nu-I întinzi lui Dumnezeu cel puțin „o ramură de măslin” pentru ca Duhul Sfânt să poată veni, așa cum a venit în chip de porumbel deasupra Mântuitorului la Botezul din apele Iordanului, ca să Se așeze, duhovnicește vorbind, pe ramura de măslin, pe gândul de pace, pe dorința de a face bine și de înfrânare de la rău a sufletului credincios care tânjește după dobândirea mângâierii Duhului Sfânt. De aceea, pentru dobândirea Duhului Sfânt este nevoie de pace și de liniște în inimă, în suflet, în viața omului. Dacă viața lăuntrică a omului se pacifică, pacea inimii se răsfrânge în mod pozitiv în jurul său, se întinde la cei din jur, până când ajunge la dimensiunea sălășluirii păcii în viața unui popor întreg. Acesta este poporul lui Dumnezeu. Sigur, ne putem întreba cu toții, cum putem să vorbim de pace pe timp de război? Putem să vorbim nestingheriți, pentru că nu noi am pornit războaiele și, chiar și așa, ne rugăm necontenit pentru încetarea lor, pentru pogorârea păcii; mai întâi în inimile noastre, ale fiecăruia dintre noi, apoi în poporul nostru și în lumea întreagă.\nDacă noi nu suntem capabili să ne împăcăm puterile sufletești și să se sălășluiască pacea lui Dumnezeu în viața noastră, cum putem să cutezăm să ne întrebăm de ce îngăduie Dumnezeu războaiele și de ce nu le pune capăt odată? Cum putem să sperăm la potolirea setei de dominare a unui popor asupra altuia, câtă vreme noi nu ne înfrânăm și noi nu ne punem - cum se spune în popor, într-un limbaj mai puțin academic - pofta în cui? În loc să depărtăm poftele de la noi, noi încercăm din răsputeri să ne impunem punctul de vedere: al nostru împotriva celorlalți. Felul propriu de gândire este infailibil, iar ceea ce crede aproapele nu este valabil, câtă vreme intră în contradicție cu ceea ce cred eu. Acesta este voluntarismul exacerbat din care se nasc războaiele în viața personală a omului și, apoi, în viața întregii umanități. Și pentru că nu renunțăm la astfel de pretenții absurde, izvorâte din mândria demonică și goana după putere, toate au efecte negative în lumea întreagă. Un dictator este doar vârful de aisberg al răului, pentru că nu poate fi dictator dacă nu are ciracii lui în jur. Mai mult, pe lângă ciraci, dictatorul se bucură și de adeziunea unor mase largi de oameni, întrucât toți sunt stăpâniți de aceeași sete de putere și voință de dominare asupra altor popoare. Nimic mai străin de Dumnezeu!\nPopoarele sunt chemate să-L cunoască pe Dumnezeu prin Duhul Sfânt§ Revenind la narațiunea arhetipală, din ambițiile hrănite de șușotelile șarpelui duhovnicesc, odinioară, oamenii au ridicat ziguratul babilonian, simbolul unei umanități unite maladiv întru slava deșartă. Atunci, Preasfânta Treime le-a trimis ca „răsplată” pentru gestul lor nebunesc amestecarea limbilor, ajungând la vorbirea diferitelor limbi, la diferitele culturi și mentalități, ceea ce a creat disonanța și dizarmonia lipsei de omogenitate, adică hărmălaia infernală a adâncurilor, pusă în locul reflectării bogăției darurilor menite, inefabil, să ne unească. Astfel, prin ambiții se ajunge la dezbinare, prin mândrie nesocotită și sete imperialistă de dominare se ajunge la război. La toate acestea, Dumnezeu a răspuns prin trimiterea Duhului Sfânt în chip de limbi de foc, chemând toate popoarele, cum ne învață Sfântul Cuvios Siluan Athonitul, să-L cunoască pe Dumnezeu prin Duhul Său cel Sfânt; chemând toate popoarele la unitate, dincolo de limbile și mentalitățile noastre, îmbrăcate toate, de data aceasta, cu veșmântul luminos al harului Duhului Sfânt. Așa se explică felul în care credinciosul care merge la Biserică, în orice parte a lumii, la Sfânta Liturghie și la slujbele ei, indiferent în ce limbă aude dumnezeieștile slujbe, poate să înțeleagă, să simtă și să trăiască. Fie că e greacă, slavonă, română, arabă sau altă limbă, credinciosul trăitor înțelege ce se petrece, pentru că, având exercițiul lăuntric al Liturghiei și al rugăciunii, Duhul Sfânt ne unește pe toți, pentru că harul Mângâietorului este numitorul comun al sufletelor noastre, dar și cel care ne îmbogățește cu daruri și haruri compozite. Praznicul Rusaliilor este sărbătoarea unității întregii umanități în mulțimea darurilor Duhului Sfânt revărsate din belșug asupra fiecărui om în parte și asupra întregii familii umane; în așa fel încât darurile nu se repetă. Dumnezeu nu a creat clone. Aceasta funcționează în mințile noastre obișnuite tot mai mult cu inteligența artificială, pe care, de curând descoperită, am și început să o utilizăm în mod greșit, la fel ca multe alte descoperiri pe care omul le-a folosit pentru distrugerea în masă; vedeți energia nucleară și bombele atomice - amenințări pentru omenire care, pesemne, sunt mai actuale ca oricând.\nInaugurare duhovnicească a Împărăției cerurilor în fiecare suflet§ Această Unitate sfântă dintre creștini este icoana unității dintre oameni, așa cum o dorește Dumnezeu. Nu prin zidirea de zigurate și zgârie-nori, nu prin construirea de imperii și corporații pământești, ci numai prin inaugurarea duhovnicească în fiecare suflet a Împărăției cerurilor - Imperiul care nu se stinge și nu poate fi asediat - putem să ajungem la un cuget și o simțire, la „o gură și o inimă”, la Unitatea împlinitoare și autentică, aducătoare de sens. Aceasta este luminarea cea adevărată, iar nu iluminările filosofice, obscure, dobândite prin fel și fel de ritualuri cu caracter mai mult sau mai puțin magic. Dobândirea Duhului Sfânt nu înseamnă magie! Nu prin vrăji și prin practici oculte, nu prin apeluri la ritualuri secrete se ajunge la dobândirea Luminii dumnezeiești. Prin astfel de împrejurări se dobândește lumina falsă a îngerului căzut, numit „purtătorul de lumină” sau Lucifer. Nu aceea este Lumina lui Dumnezeu, ci este o lumină amăgitoare, mincinoasă și efemeră, care-l păcălește pe bietul om, dându-i să-și închipuie că ar fi cineva important care a ajuns la o cunoaștere superioară și inaccesibilă restului lumii. Dar nimic din acestea nu-l poate scăpa pe om de moarte și nici de infern, pe care deja îl pregustă prin întunericul sălășluit acolo unde au loc astfel de întâlniri discrete.\nNe dăm seama târziu, din păcate, că alergăm după tot felul de himere și, deodată, constatăm că am ajuns la capătul vieții pământești. Dacă până atunci aveam impresia că noi suntem totul, când vine clipa morții realizăm că ne așteaptă marele necunoscut. Întâlnirea este cu atât mai înspăimântătoare cu cât aici nu L-am căutat pe marele necunoscut, care, surprinzător pentru mulți, S-a făcut cunoscut. Este Tatăl nostru, care, în Duhul Sfânt, L-a trimis în lume pe Fiul Său cel Unul-Născut, prin Care ni S-a făcut cunoscut și ni Se face cunoscut până în zilele noastre. Duhul lui Hristos Îl face pe Hristos prezent în miezul vieții Bisericii, pentru ca să ne împărtășim cu El și să ne îmbrăcăm cu Putere de Sus, cu Duhul Sfânt Care ne cheamă să vestim în lume Bunătatea, Dragostea, Răbdarea și Blândețea lui Dumnezeu, din postura de soli și ambasadori ai Împărăției cerurilor. Ce mare cinste pentru sărmanele vase de lut, să fie chemate să devină temple ale Duhului Sfânt, în care să răsune ecourile Bunei Sale Vestiri!\n","date":"23 iunie 2024","img":"/cuvant-duhovnicesc/unitatea-hristica-in-diversitatea-darurilor-duhului-sfant/featured.jpg","lang":"ro","langName":"Română","largeImg":"/cuvant-duhovnicesc/unitatea-hristica-in-diversitatea-darurilor-duhului-sfant/featured_hu_f478aa1bd866ab65.jpg","month":[{"title":"2024-06","url":"/month/2024-06/"}],"permalink":"/cuvant-duhovnicesc/unitatea-hristica-in-diversitatea-darurilor-duhului-sfant/","series":[],"smallImg":"/cuvant-duhovnicesc/unitatea-hristica-in-diversitatea-darurilor-duhului-sfant/featured_hu_c6ed5a60fe6fc59.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Pogorârea Sfântului Duh","url":"/tags/pogor%C3%A2rea-sf%C3%A2ntului-duh/"},{"title":"Cincizecimea","url":"/tags/cincizecimea/"},{"title":"Rusaliile","url":"/tags/rusaliile/"}],"timestamp":1719100800,"title":"Unitatea hristică în diversitatea darurilor Duhului Sfânt","year":[{"title":"2024","url":"/year/2024/"}]},{"authors":[{"title":"","url":"/authors/ps-lucian--episcopul-caransebesului/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 7-a după Paști (a Sfinților Părinți de la Sinodul I Ecumenic)\n„În vremea aceea Iisus, ridicându-Și ochii către cer, a zis: Părinte, a venit ceasul! Preaslăvește pe Fiul Tău, ca și Fiul să Te preaslăvească, precum I-ai dat stăpânire peste tot trupul, ca să dea viață veșnică tuturor acelora pe care Tu i-ai dat Lui. Și aceasta este viața veșnică: să Te cunoască pe Tine, singurul Dumnezeu adevărat, și pe Iisus Hristos, pe Care L-ai trimis. Eu Te-am preaslăvit pe Tine pe pământ; lucrul pe care Mi l-ai dat să-l fac, l-am săvârșit. Și acum, preaslăvește-Mă Tu, Părinte, la Tine Însuți, cu slava pe care am avut-o la Tine mai înainte de a fi lumea. Arătat-am numele Tău oamenilor pe care Mi i-ai dat Mie din lume. Ai Tăi erau și Mie Mi i-ai dat și cuvântul Tău l-au păzit. Acum au cunoscut că toate câte Mi-ai dat sunt de la Tine, căci cuvintele pe care Mi le-ai dat, Eu le-am dat lor, iar ei le-au primit și au cunoscut cu adevărat că de la Tine am ieșit și au crezut că Tu M-ai trimis. Eu pentru aceștia Mă rog; nu pentru lume Mă rog, ci pentru cei pe care Mi i-ai dat, că ei sunt ai Tăi. Și toate ale Mele sunt ale Tale și ale Tale sunt ale Mele și M-am preaslăvit întru ei. Și Eu nu mai sunt în lume, iar ei în lume sunt și Eu vin la Tine. Părinte Sfinte, păzește-i în numele Tău pe cei pe care Mi i-ai dat, ca să fie una, precum suntem Noi. Când eram cu ei în lume, Eu îi păzeam în numele Tău pe cei pe care Mi i-ai dat; și i-am păzit și n-a pierit nici unul dintre ei, decât numai fiul pierzării, ca să se împlinească Scriptura. Iar acum vin la Tine și pe acestea le grăiesc în lume, pentru ca bucuria Mea să o aibă deplină în ei.” (Ioan 17, 1-13)\nÎn această zi, când Biserica își amintește de Sfinții Părinți ai primului Sinod Ecumenic, singura duminică rânduită între cele două praznice împărătești, Înălțarea Domnului și Pogorârea Duhului Sfânt, la Sfânta Liturghie se citește prima parte din Rugăciunea arhierească a Mântuitorului Iisus Hristos, pasaj pe care îl găsim în Evanghelia după Ioan, cap. 17, 1-13. Această lectură sfântă nu este deloc întâmplătoare, dacă avem în vedere că la Sinodul I Ecumenic de la Niceea, din anul 325, s-a alcătuit prima parte a Simbolului de Credință, cea cu privire la dumnezeirea celei de-a doua Persoane a Sfintei Treimi, Iisus Hristos, Fiul lui Dumnezeu. Și Evanghelia citită astăzi este tot o mărturisire despre dumnezeirea Lui, dar o mărturisire pe care o face El Însuși despre Sine, nu în fața oamenilor, ci în fața Părintelui ceresc. Esența întregii propovăduiri a Mântuitorului Iisus Hristos constă în aceea că L-a făcut cunoscut pe Dumnezeu ca Tată, iar această descoperire a numelui lui Dumnezeu este revelarea adevăratei Sale firi. Nimeni nu L-a cunoscut pe Tatăl decât Fiul, iar Fiul L-a făcut cunoscut oamenilor. Dacă în cursul activității Sale pământești, la rugămintea ucenicilor, Mântuitorul i-a învățat să se roage lui Dumnezeu ca Tatălui, Care este în ceruri, la încheierea acestei activități, Domnul Însuși se roagă Tatălui, printr-o rugăciune care este în același timp și un „testament” spiritual.\nAceastă rugăciune este unică în cuprinsul Evangheliilor, fiind redată doar de Sfântul Evanghelist Ioan. Asemenea unui preot așezat în fața Sfintei Mese, Domnul se roagă pentru poporul Său. Iar motivația rugăciunii nu este alta decât iubirea. Înainte de a Se urca pe Cruce, El Se roagă pentru cei care vor rămâne orfani prin plecarea Sa. Se roagă pentru cei care, la primul pericol, Se vor lepăda de El. Se roagă pentru „cei pe care Mi i-ai dat din lume”, iar într-un frumos comentariu, Sfântul Chiril al Alexandriei spune că Domnul îi are în vedere prin această expresie nu numai pe cei care L-au urmat, ci pe toți oamenii. Fiind Dumnezeu adevărat, pentru El timpul are o altă conotație. Pentru El nu există nici „ieri”, nici „mâine”, ci există doar „acum”. De aceea, în rugăciunea Sa, El Se roagă pentru apostoli, dar și pentru episcopii și preoții care trei secole mai târziu se vor aduna la Niceea pentru a-I proclama dumnezeirea. Se roagă și pentru noi, cei de astăzi, care, primindu-I cuvintele, recunoaștem unitatea Lui cu Tatăl, devenind astfel părtași ai acestei unități.\nÎncă de la începutul acestei rugăciuni, Mântuitorul proclamă o învățătură fundamentală: „Și aceasta este viața veșnică: Să Te cunoască pe Tine, singurul Dumnezeu adevărat, și pe Iisus Hristos pe Care L-ai trimis” (Ioan 17, 3). Cu alte cuvinte, nu se poate dobândi mântuirea în afara lui Hristos, Care L-a făcut cunoscut pe Tatăl. Viața veșnică este cunoașterea lui Dumnezeu, dar este foarte important cum anume Îl cunoaștem și dacă în cunoașterea noastră nu ne abatem cumva de la dreapta credință. Pentru că în istorie au fost mulți care au pretins că-L cunosc pe Dumnezeu și în numele acestei „cunoașteri” au instituit diferite învățături greșite, contribuind astfel la apariția unor erezii și schisme în Biserică.\nFelul în care sunt așezate cuvintele în rugăciune ne mai descoperă ceva important: Hristos este recunoscător Tatălui pentru ucenicii Săi. Îi consideră pe aceștia, și pe noi toți, un dar al Tatălui. Ucenicii Săi sunt ofranda pe care El, ca un adevărat preot, o ia din mijlocul lumii și o așază înaintea Tatălui, spre a fi sfințită. Aici, Mântuitorul Se descoperă ca Arhiereu suprem, drept Cel ce aduce și Se aduce ca jertfă înaintea Tatălui, pentru a sfinți întreaga lume. El a fost ascultător Tatălui, împlinind voia Lui, iar acum Se dăruiește ca jertfă, mijlocind astfel pentru ai Săi. Trei sunt motivele pentru care Iisus se roagă pentru ucenici: în primul rând pentru că aceștia sunt darul Tatălui, pe care Hristos vrea să-l înapoieze Tatălui ca gest de iubire; apoi, pentru că după ce Iisus i-a adus la cunoașterea lui Dumnezeu, Se preaslăvește întru ei; iar în al treilea rând pentru că, prin întoarcerea Sa la Tatăl, ei vor rămâne fără călăuzitor, iar în fața ostilității lumii, vrea să le lase bucuria Lui.\nUcenicii lui Iisus, din toate timpurile și din toate locurile, sunt adevărata Lui comoară, pe care El o vrea salvată cu orice preț, chiar cu cel al propriei Sale vieți. Ei sunt adevăratul subiect al dialogului de iubire dintre Fiul și Tatăl. De aceea, dorința Lui cea mai fierbinte este exprimată Tatălui: „Păzește-i în numele Tău în care Mi i-ai dat”. Adică într-o legătură cu Tatăl, ca membri ai aceleiași familii dumnezeiești, la care se face atât de des trimitere în întreaga rugăciune. Scopul rugăciunii este de a ne oferi nouă, tuturor, apartenența la această familie, iar preocuparea Lui principală este ca noi să fim păziți în unitatea cu El și cu Tatăl. Iubindu-ne, ne vrea păziți în unitatea de iubire treimică, condiția adevăratei răscumpărări.\n„Părinte Sfinte, păzește-i în numele Tău, în care Mi i-ai dat, ca să fie una precum suntem și Noi” (Ioan 17, 11). Mântuitorul se roagă ca ucenicii Lui să fie uniți într-o iubire după modelul unirii ființiale a Tatălui cu Fiul. Aceasta este unitatea Bisericii și ea ni se descoperă nu ca rezultat al unei strădanii omenești, ci ca un dar al lui Dumnezeu. Este semnificativ faptul că Domnul vorbește despre unitate nu într-o predică, ci într-o rugăciune, arătându-ne astfel că nu este suficient să vorbim despre unitatea Bisericii, ci trebuie să ne și rugăm pentru ea. Această unitate izvorăște din Sfânta Treime și presupune nu numai o unitate a ucenicilor între ei, cât mai ales rămânerea în comuniunea cu Dumnezeu.\nCa ucenici ai Domnului și fii ai Învierii, suntem și noi chemați să trăim unitatea în fiecare clipă a vieții noastre. Să fim una cu cel de aproape sau de departe, cu fratele nostru, nu într-un mod ideal, ci cât se poate de real. Nu în viitor, ci chiar în prezent. În această unitate Îl găsim pe Hristos, Cel ce ne-a asigurat „că unde sunt doi sau trei, adunați în numele Meu, acolo sunt și Eu în mijlocul lor” (Matei 18, 20). La fel ca iubirea reciprocă, și unitatea este o datorie pentru fiecare creștin. Însă o datorie care poartă cu sine o bucurie nouă și deplină, promisă de Domnul în încheierea pasajului evanghelic de astăzi: „Iar acum, vin la Tine și acestea le grăiesc în lume, ca să fie deplină bucuria Mea în ei” (Ioan 17, 13). Nu este o bucurie obișnuită, ci este bucuria Lui, una care desființează apatia, plictiseala, indiferența și tristețea din lume. Ucenicul lui Hristos, scria marele teolog Paul Evdokimov, „este o ființă literalmente mistuită de bucuria pascală, care, de acum, este farul existenței sale, tonul corect al întregii sale vieți”. În calitatea noastră de creștini, am fost chemați să dăruim această bucurie, să mângâiem și să fim pentru cei din jur aducători de pace și lumină.\nUn părinte îmbunătățit recomanda ucenicilor ca zilnic să lectureze întreg capitolul 17 al Evangheliei după Ioan. Același îndemn îl facem și noi, pentru ca astfel nu doar să înțelegem modul de gândire al Mântuitorului, cât mai ales să ni-l însușim și astfel să ducem și noi o viață bineplăcută lui Dumnezeu.\n","date":"16 iunie 2024","img":"/cuvant-duhovnicesc/pazeste-i-in-numele-tau-ca-sa-fie-una-precum-suntem-si-noi/featured.jpg","lang":"ro","langName":"Română","largeImg":"/cuvant-duhovnicesc/pazeste-i-in-numele-tau-ca-sa-fie-una-precum-suntem-si-noi/featured_hu_2e6e1adfe74f3dec.jpg","month":[{"title":"2024-06","url":"/month/2024-06/"}],"permalink":"/cuvant-duhovnicesc/pazeste-i-in-numele-tau-ca-sa-fie-una-precum-suntem-si-noi/","series":[],"smallImg":"/cuvant-duhovnicesc/pazeste-i-in-numele-tau-ca-sa-fie-una-precum-suntem-si-noi/featured_hu_8fc38050cd0de8a8.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 7-a După Paști","url":"/tags/duminica-a-7-a-dup%C4%83-pa%C8%99ti/"},{"title":"Duminica Sfinților Părinți De La Sinodul I Ecumenic","url":"/tags/duminica-sfin%C8%9Bilor-p%C4%83rin%C8%9Bi-de-la-sinodul-i-ecumenic/"}],"timestamp":1718496000,"title":"„Păzește-i în numele Tău… ca să fie una precum suntem și Noi”","year":[{"title":"2024","url":"/year/2024/"}]},{"authors":[{"title":"","url":"/authors/ips-ciprian--arhiepiscopul-buzaului-si-vrancei/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 3-a după Paști (a Mironosițelor)\n„În vremea aceea a venit Iosif cel din Arimateea, sfetnic ales, care aștepta și el Împărăția lui Dumnezeu, și, îndrăznind, a intrat la Pilat și a cerut trupul lui Iisus. Iar Pilat s-a mirat că Iisus a murit așa curând și, chemând pe sutaș, l-a întrebat dacă a murit de mult. Deci, aflând de la sutaș, a dăruit lui Iosif trupul. Atunci Iosif, cumpărând giulgiu și coborându-L de pe cruce, L-a înfășurat în giulgiu și L-a pus într-un mormânt care era săpat în stâncă și a prăvălit o piatră la ușa mormântului. Iar Maria Magdalena și Maria, mama lui Iosi, priveau unde L-au pus. Și, după ce a trecut ziua sâmbetei, Maria Magdalena, Maria, mama lui Iacov, și Salomeea au cumpărat miresme, ca să vină să-L ungă. Și dis-de-dimineață, în ziua cea dintâi a săptămânii, pe când răsărea soarele, au venit la mormânt; și ziceau între ele: Cine ne va prăvăli nouă piatra de la ușa mormântului? Dar, ridicându-și ochii, au văzut că piatra fusese răsturnată; căci era foarte mare. Și, intrând în mormânt, au văzut un tânăr șezând în partea dreaptă, îmbrăcat în veșmânt alb, și s-au spăimântat. Iar el le-a zis: Nu vă înspăimântați! Căutați pe Iisus Nazarineanul, Cel răstignit? A înviat! Nu este aici. Iată locul unde L-au pus. Dar mergeți și spuneți ucenicilor Lui și lui Petru că va merge în Galileea mai înainte de voi; acolo Îl veți vedea, după cum v-a spus vouă. Și, ieșind, au fugit de la mormânt, căci erau cuprinse de frică și de uimire, și nimănui nimic n-au spus, căci se temeau.” (Marcu 15, 43-47; 16, 1-8)\nÎn Săptămâna Luminată de minunea Învierii Mântuitorului nostru Iisus Hristos, care se actualizează duhovnicește an de an, ne-am bucurat cu toții de cel mai mare praznic al creștinătății, Sfintele Paști, mărturisindu-ne încă o dată dreapta credință strămoșească prin cunoscutul salut pascal: Hristos a înviat! Adevărat a înviat!, pe temeiul mărturiilor demne de crezare ale celor care s-au învrednicit să-L vadă de mai multe ori, cu propriii ochi, pe Hristos Cel răstignit și înviat, în decursul celor 40 de zile, cât timp a mai zăbovit alături de ei, înainte de Înălțarea Sa la ceruri. Este vorba, în primul rând, despre cei 11 ucenici, cărora Domnul Iisus li S-a arătat în prima și a opta zi după Înviere, spre seară, împărtășindu-le darul păcii și pe Însuși Duhul Sfânt; apoi despre alți ucenici, precum Luca și Cleopa, cărora, tâlcuindu-le Scripturile referitoare la Hristos, Fiul lui Dumnezeu și Fiul Omului, le-a deschis mintea și ochii ca să-L poată recunoaște la Cina din Emaus (cf. Luca 24, 30-31); despre scepticul Apostol Toma, care nu s-a sfiit să-și declare îndoiala cu privire la Învierea Domnului său, rostind celebrele cuvinte ce i-au atras ulterior - pe nedrept însă - apelativul de „necredinciosul”: „Dacă nu voi vedea în mâinile Lui semnul cuielor, și dacă nu voi pune degetul meu în semnul cuielor, și dacă nu voi pune mâna mea în coasta Lui, nu voi crede” (Ioan 20, 25), dar și despre Sfântul Apostol Pavel, fostul prigonitor al primilor creștini, căruia Hristos Cel înviat și înălțat la ceruri i S-a arătat pe drumul Damascului (Faptele Apostolilor 9, 3-6), trimițându-l să propovăduiască Evanghelia Împărăției și neamurilor de pe continentul european, lucrare misionară extrem de importantă, reflectată parțial în valoroasele epistole ce-i poartă numele.\nÎnsă oricâtă evlavie și apreciere am avea față de Sfinții Apostoli, pe a căror temelie (cf. Efeseni 2, 20) Hristos Și-a zidit Biserica, în ziua Cincizecimii, prin pogorârea Duhului Sfânt, trebuie să recunoaștem că cele dintâi vestitoare ale Învierii Domnului au fost femeile mironosițe sau purtătoarele de mir, cărora Sfinții Părinți le-au dedicat Duminica a treia după Sfintele Paști, în semn de prețuire și de cinstire a lor din partea dreptcredincioșilor creștini. Prin urmare, astăzi, suntem invitați să medităm cu toții la dragostea, curajul și devotamentul celor nouă sau zece femei mironosițe, care-L slujiseră pe Mântuitorul atât în timpul viețuirii Sale pământești, prin asigurarea celor necesare traiului zilnic, cât și în momentele dramatice ale Sfintelor Pătimiri, culminând cu răstignirea de pe Crucea Golgotei și îngroparea trupului Său neînsuflețit în Grădina Ghetsimani. Câteva dintre ele, menționate în mod expres în Sfintele Evanghelii - Maria Magdalena (cf. Ioan 19, 1); Maria lui Cleopa (cf. Ioan 19, 25); Maria, mama lui Iacov și a lui Iosi (cf. Matei 27, 56); Salomeea (cf. Marcu 16, 1), mama celor doi frați, Iacov și Ioan, fiii lui Zevedeu; Ioana (cf. Luca 24, 10), soția lui Huza, un iconom al regelui Irod Antipa (Luca 8, 3; 24, 10) -, s-au dovedit a fi mai curajoase și mai hotărâte decât cei 11 ucenici, urmându-L pe Domnul Hristos până sub brațele Crucii și jelindu-L pentru faptul că a trebuit să îndure răutatea conaționalilor Săi și durerile unei morți cumplite provocate de răstignirea pe lemn.\nPătimirile și moartea Învățătorului - întristarea și dezamăgirea ucenicilor§ Fiecare dintre noi știe, din experiență personală, că moartea unei persoane dragi - mai ales când aceasta pleacă dintre noi înainte de vreme - provoacă multă durere și suferință sufletească, fiind conștienți că nu ne vom mai întâlni cu ea, pe pământ, niciodată. Referitor la Domnul nostru Iisus Hristos, ne amintim că, înainte de Sfintele Sale Pătimiri, El le precizase ucenicilor că era absolut necesar să Se întoarcă la Dumnezeu-Tatăl pentru a le pregăti și lor lăcașuri în Împărăția cerurilor (cf. Ioan 14, 2-3) și, prin urmare, nu se cuvenea să fie triști din pricina celor ce urmau să se întâmple. Însă această întoarcere la Tatăl nu se putea produce decât prin moarte și înviere. Dacă cea dintâi, adică moartea biologică, era pe înțelesul tuturor, învierea cuiva din morți, prin propria sa putere, părea de neimaginat și, în consecință, de necrezut. E drept că ucenicii fuseseră martori la săvârșirea de către Mântuitorul a celor trei învieri din morți (a fiului văduvei din Nain, a fiicei lui Iair din Capernaum și a lui Lazăr din Betania), dar nu s-au gândit nici o clipă că ar putea învia El Însuși; mai curând se așteptau ca Domnul Iisus, recurgând la puterile Sale supranaturale, să întreprindă ceva pentru a scăpa de arest, tortură și moarte. N-au putut înțelege de ce a acceptat toate acele suferințe, despărțindu-Se de ei într-o manieră atât de jalnică și umilitoare, precum răstignirea pe Cruce, asemenea unui răufăcător. Din această pricină, durerea și tristețea despărțirii de Cel ce le-a fost Dascăl și Părinte duhovnicesc, timp de trei ani și jumătate, erau amplificate acum, după tragicul eveniment, de confuzie, revoltă interioară și dezamăgire, ceea ce explică, într-un fel, lașitatea de care au dat dovadă când și-au abandonat Învățătorul în Grădina Ghetsimani, risipindu-se în întunericul nopții de frica ostașilor trimiși de mai-marii templului ca să-L aresteze pe Iisus.\nDin relatările Sfinților Evangheliști știm că Mântuitorul a murit în ziua de vineri, la ceasul al nouălea, adică în jurul orei 15:00, după-amiază. Aflând despre aceasta, Iosif din Arimateea - „ucenic al lui Iisus, dar într-ascuns, de frica iudeilor” (Ioan 19, 38) - s-a dus la guvernatorul Pilat și l-a rugat să-i permită a ridica trupul Domnului de pe Cruce pentru a-L înmormânta. Se știe că ziua - la evrei, ca și la creștini - începe de cu seară, iar în Sfânta Evanghelie se spune că ziua sâmbetei aceleia era mare (cf. Ioan 19, 31), deoarece atunci se prăznuiau Paștile iudaice și, drept urmare, nu se cuvenea ca trupurile celor răstigniți să rămână țintuite pe cruce. În aceste circumstanțe, ostașii romani au fost nevoiți să grăbească moartea celor doi tâlhari, prin zdrobirea fluierelor picioarelor, însă, când au privit spre Iisus, și-au dat seama că Acesta murise deja, motiv pentru care s-au mulțumit să-I străpungă cu sulița coasta dreaptă. Atunci a curs din trupul Său sânge și apă, cele două elemente chimice care confirmă moartea biologică a omului, dar care, în ceea ce-L privește pe Mântuitorul, capătă valoare de simbol, apa prefigurând Taina Botezului săvârșit în numele lui Hristos, iar sângele, Sfânta Euharistie, din care se împărtășesc dreptcredincioșii creștini la Sfânta Liturghie.\nDupă ce L-au coborât de pe Cruce, doi ucenici proveniți din rândul cărturarilor farisei, Iosif din Arimateea și Nicodim - „cel care venise la Iisus mai înainte, noaptea” (Ioan 19, 39) -, I-au înfășurat trupul în giulgiu curat de in, peste care au turnat un amestec de smirnă și aloe, apoi L-au pus într-un mormânt nou, săpat în stâncă, pe care Iosif și-l pregătise pentru sine (cf. Matei 27, 60). Însă, din pricina grabei, cei doi n-au putut împlini întreg ritualul înmormântării, fiind preocupați doar de îngroparea în sine și protejarea trupului Domnului de o eventuală profanare, prin astuparea mormântului cu o lespede mare de piatră. Alături de aceștia s-au aflat, firește, Preasfânta Lui Maică, împreună cu ucenicul Ioan, căruia îi fusese încredințată spre ocrotire de către dumnezeiescul ei Fiu, și sfintele femeile mironosițe, care nu și-au împuținat nici o clipă dragostea și prețuirea față de Mântuitorul Hristos, fiind prezente de la începutul calvarului până la punerea în mormânt a trupului lui Iisus.\nDragostea, curajul și fidelitatea mironosițelor, răsplătite cu darul bucuriei§ Deși erau triste și îndurerate, femeile mironosițe nu și-au uitat îndatoririle morale față de Cel îngropat și, drept urmare, s-au îngrijit să cumpere miresme de mare preț - niște uleiuri esențiale, extrase din plante frumos mirositoare, extrem de scumpe, aduse din țări îndepărtate, precum India și Persia -, pentru completarea ritualului înmormântării. Astfel, după ce a trecut ziua sâmbetei, când s-au odihnit după Lege (cf. Luca 23, 56), au plecat, în zorii zilei de duminică, spre mormânt, ca să ungă cu miresme trupul Domnului Iisus. Posomorâte și preocupate de ceea ce se întâmplase în urmă cu două zile, se întrebau pe drum: „Cine ne va prăvăli nouă piatra de la ușa mormântului?” (Marcu 16, 3). Însă, când s-au apropiat de locul îngropării, au văzut că piatra fusese deja răsturnată. Oare cine o îndepărtase? Să o fi făcut o terță persoană, pentru ca Mântuitorul să poată ieși din mormânt, după ce Își va fi revenit dintr-un presupus leșin, cum au îndrăznit să susțină unii contestatari ai Învierii? Să fi intervenit El Însuși, pentru a-Și demonstra încă o dată puterile supranaturale, spre uimirea tuturor? Nicidecum! Pentru că, așa cum tâlcuiesc Sfinții Părinți, în momentul în care Domnul Hristos Și-a încredințat duhul Părintelui ceresc (cf. Luca 23, 46), El a coborât la iad cu sufletul Său omenesc îndumnezeit, ca să-i scoată la lumină pe toți cei din veac adormiți cu credința și nădejdea în venirea lui Mesia. În acest răstimp, trupul Său, care nu s-a despărțit niciodată de Dumnezeirea Sa, S-a odihnit în mormânt până într-un moment pe care nu-l cunoaștem, dar, sigur, în primele ore ale zilei de duminică, când s-a reunit cu sufletul, atunci petrecându-se efectiv minunea Învierii Sale din morți. Trupul I s-a umplut de dumnezeiasca slavă, ca, odinioară, pe Muntele Taborului, și cu acest trup transfigurat, adică duhovnicesc sau pnevmatizat, a ieșit Domnul Hristos din mormânt, fără a-i strica pecețile, în sensul că a penetrat stânca de piatră, ca și cum ar fi fost imaterială.\nPrin urmare, cel care a răsturnat piatra tombală n-a fost Iisus, ci un înger al Domnului, care a procedat astfel pentru a facilita intrarea femeilor mironosițe în mormânt și a se putea constata, prin simțul văzului, lipsa trupului lui Iisus. De altfel, îngerul, așteptându-le în interiorul mormântului, le-a întâmpinat cu cuvintele: „Nu vă înspăimântați! Căutați pe Iisus Nazarineanul, Cel răstignit? A înviat! Nu este aici. Iată locul unde L-au pus” (Marcu 16, 6), de unde vedem că cea dintâi persoană care a confirmat minunea, rostind cuvântul „A înviat!”, a fost un înger al lui Dumnezeu; de la el au preluat femeile mironosițe vestea cea bună a Învierii lui Hristos, adeverită, la scurt timp, și de întâlnirea cu Cel înviat, veste pe care au transmis-o, cu bucurie și convingere, ucenicilor Domnului, care stăteau închiși într-o încăpere de frica iudeilor (cf. Ioan 20, 26). Acestora, Iisus li S-a arătat aievea abia spre seară, când a intrat prin ușile încuiate și le-a împărtășit darul păcii, risipindu-le frica și îndoiala din suflete, după care, suflând asupra lor și zicând: Luați Duh Sfânt! (cf. Ioan 20, 22), le-a dăruit puterea de a ierta păcatele tuturor celor ce, prin pocăință, aveau să primească botezul în numele Său, devenind creștini.\nPentru dragostea, fidelitatea, curajul și devotamentul față de El, manifestate până la capăt, femeile mironosițe au fost răsplătite de către Mântuitorul înviat cu darul bucuriei (cf. Matei 28, 9), deoarece ele nu-și pierduseră speranța de a-L reîntâlni, cu toate că-L văzuseră îngropat. Așa se face că lor li S-a arătat în prima parte a zilei, vorbind cu ele și având o conversație interesantă cu Maria Magdalena, femeia păcătoasă de odinioară, din care Mântuitorul scosese șapte demoni (cf. Marcu 16, 9). Din acel moment, în sufletul ei s-a produs o transformare radicală, devenind o femeie credincioasă și devotată Domnului Hristos, față de Care a arătat permanent iubire și recunoștință profundă, iar aceasta nu doar pentru faptul că-i salvase viața, ci, mai ales, pentru că i-a vindecat sufletul, prin iertarea păcatelor. Fiind menționată cea dintâi în grupul mironosițelor, deducem că era și o femeie curajoasă, căci nu s-a lăsat înfricoșată nici de întunericul nopții, nici de ostilitatea soldaților romani și nici de amenințările iudeilor, atunci când a plecat spre mormântul lui Hristos. Iar Domnul, pe Care ea Îl confundase cu grădinarul, i S-a descoperit în postura Sa de Dumnezeu-Omul înviat din morți, făcându-i cinstea de a o chema pe nume și a o trimite la ucenicii Săi, numiți de El acum frații Săi (cf. Ioan 20, 17), pentru a le împărtăși vestea cea bună a Învierii, ceea ce-i conferă Mariei Magdalena calitatea de apostol al Apostolilor lui Hristos.\nMironosițele femei - temei pentru cinstirea tuturor creștinelor evlavioase și jertfelnice§ În această zi de sărbătoare, Biserica ne îndeamnă să cinstim nu numai pe femeile mironosițe, ci și pe urmașele acestora, adică pe femeile creștine cu adevărat credincioase, care s-au străduit și se străduiesc continuu să împlinească poruncile evanghelice, să-și întemeieze familii sănătoase și să-și îndeplinească, în mod responsabil, condiția lor de mame, dând naștere pruncilor dăruiți de Dumnezeu și educându-i în duhul Evangheliei lui Hristos.\nDe-a lungul secolelor, femeile creștine și-au crescut copiii cu multă dragoste și spirit de sacrificiu, alăptându-i, cântându-le cântece de leagăn, insuflându-le credința cea adevărată, rugându-se pentru ei și făcând nenumărate nopți albe, pentru ca fiii și fiicele lor să crească frumoși și sănătoși, să ajungă persoane împlinite din punct de vedere spiritual și cultural. Credincioasele noastre trudesc, cu timp și fără timp, în biserica de acasă, familia, dar și în biserica extinsă, adică în mijlocul comunității de credincioși adunați în lăcașul sfânt, pentru ca valorile creștine și învățăturile Mântuitorului Hristos să prindă rădăcini în sufletele tuturor oamenilor. Acesta este motivul pentru care Sfântul Sinod al Bisericii Ortodoxe Române a hotărât ca Duminica Mironosițelor să fie închinată tuturor femeilor cu adevărat creștine din țara noastră; un prilej binecuvântat de a pomeni după cuviință numele tuturor mamelor sfinte și născătoare de sfinți, ca Emilia, Antuza, Nona și Monica, mamele Sfinților Ierarhi Vasile cel Mare, Ioan Gură de Aur, Grigorie Teologul și a Fericitului Augustin - pentru a le aminti pe cele mai cunoscute -, ale cuvioaselor maici din așezămintele monahale, ale celor care slujesc și ostenesc în școli, spitale și alte așezăminte sociale, pentru alinarea suferințelor semenilor necăjiți și întristați, precum și pe ale bunicilor și propriilor noastre mame.\nDar și cei care cercetează casa lui Dumnezeu, în fiecare duminică și sărbătoare, pot fi asemănați cu femeile purtătoare de mir, care s-au dus la mormânt, dis-de-dimineață, pentru a-L întâlni pe Domnul Hristos. Pentru că, atunci când ne îndreptăm spre sfânta biserică, dorim de fapt să ne întâlnim cu Mântuitorul, Care sălășluiește permanent pe Sfânta Masă, aceasta fiind mormântul Său cel de viață purtător, pe care se săvârșește Jertfa cea nesângeroasă, adică Sfânta Euharistie, în cadrul Sfintei Liturghii. Așadar, exemplul femeilor mironosițe trebuie urmat nu numai de femeile creștine, ci de toți cei botezați în numele lui Hristos Cel răstignit și înviat. Însă pe femeile mironosițe le vom cinsti cum se cuvine numai dacă ne vom impropria și noi virtuțile ce le-au caracterizat viața, și anume dragostea nețărmurită față de Mântuitorul, fidelitatea față de Evanghelia Sa, străduința de a împlini învățăturile lui Hristos și curajul de a-L mărturisi chiar cu prețul vieții. Pentru a ne asemăna lor, nu este nevoie să aducem la mormântul Domnului miruri de mare preț, ci mireasma faptelor bune, adică inima noastră sinceră și iubitoare de aproapele, respectiv coroana de virtuți ce trebuie să împodobească sufletul oricărui creștin adevărat. Hristos Cel răstignit și înviat ne întâmpină pe fiecare dintre noi și pe toți laolaltă ori de câte ori Îl vizităm în sfintele lăcașuri, împărtășindu-ne și nouă darurile Duhului Sfânt de care avem atâta nevoie în aceste vremuri grele, confuze și viclene: „Dragostea, bucuria, pacea, îndelungă-răbdarea, bunătatea, facerea de bine, credința, blândețea, înfrânarea, curăția” (Galateni 5, 22). Amin!\n","date":"19 mai 2024","img":"/cuvant-duhovnicesc/femeile-mironosite-modele-de-credinta-si-evlavie-pentru-femeile-crestine/featured.jpg","lang":"ro","langName":"Română","largeImg":"/cuvant-duhovnicesc/femeile-mironosite-modele-de-credinta-si-evlavie-pentru-femeile-crestine/featured_hu_217b8de0789efdc6.jpg","month":[{"title":"2024-05","url":"/month/2024-05/"}],"permalink":"/cuvant-duhovnicesc/femeile-mironosite-modele-de-credinta-si-evlavie-pentru-femeile-crestine/","series":[],"smallImg":"/cuvant-duhovnicesc/femeile-mironosite-modele-de-credinta-si-evlavie-pentru-femeile-crestine/featured_hu_26b8a278f6884092.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 3-a După Paști","url":"/tags/duminica-a-3-a-dup%C4%83-pa%C8%99ti/"},{"title":"Duminica a Mironosițelor","url":"/tags/duminica-a-mironosi%C8%9Belor/"}],"timestamp":1716076800,"title":"Femeile mironosițe - modele de credință și evlavie pentru femeile creștine","year":[{"title":"2024","url":"/year/2024/"}]},{"authors":[{"title":"","url":"/authors/ips-calinic--arhiepiscopul-argesului-si-muscelului/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 2-a după Paști (a Sfântului Apostol Toma)\n„În ziua cea dintâi a săptămânii, fiind seară și ușile încuiate, acolo unde erau adunați ucenicii de frica iudeilor, a venit Iisus și a stat în mijlocul lor și le-a zis: Pace vouă! Și, zicând acestea, le-a arătat mâinile și coasta Sa. Deci s-au bucurat ucenicii văzându-L pe Domnul. Atunci Iisus le-a zis iarăși: Pace vouă! Precum M-a trimis pe Mine Tatăl, vă trimit și Eu pe voi. Și, spunând acestea, a suflat asupra lor și le-a zis: Luați Duh Sfânt! Cărora veți ierta păcatele, le vor fi iertate, și cărora le veți ține, ținute vor fi. Însă Toma, unul din cei doisprezece, cel numit Geamănul, nu era cu ei când a venit Iisus. Deci i-au spus lui ceilalți ucenici: Am văzut pe Domnul! Dar el le-a zis: Dacă nu voi vedea în mâinile Lui semnul cuielor, și dacă nu voi pune degetul meu în semnul cuielor, și dacă nu voi pune mâna mea în coasta Lui, nu voi crede. Și, după opt zile, ucenicii Lui erau iarăși înăuntru, și Toma era împreună cu ei. Și a venit Iisus, ușile fiind încuiate, și a stat în mijlocul lor și a zis: Pace vouă! Apoi a zis lui Toma: Adu degetul tău încoace și vezi mâinile Mele, și adu mâna ta și o pune în coasta Mea, și nu fi necredincios, ci credincios! A răspuns Toma și I-a zis: Domnul meu și Dumnezeul meu! Iisus i-a zis: Pentru că M-ai văzut ai crezut. Fericiți cei ce n-au văzut și au crezut! Iisus a făcut înaintea ucenicilor Săi și alte multe minuni, care nu sunt scrise în cartea aceasta. Iar acestea s-au scris ca să credeți că Iisus este Hristos, Fiul lui Dumnezeu, și, crezând, viață să aveți în numele Lui.” (Ioan 20, 19-31)\nAuzeam pe unii dintre creștini, dar deseori și tineri privind retrospectiv la Colegiul Apostolic, adică Ucenicii lui Iisus, care încă nu primiseră puterea Duhului Sfânt, că ar fi fost cuprinși accidental de anumite stări de suflet, nu tocmai la înălțimea chemării lor misionare!\nAm rămas îngrijorat gândindu-mă că: Apostolul Petru s-a lepădat de trei ori în cântec de cocoși; Iuda a vândut pe 30 de arginți pe Învățătorul și Domnul Iisus; Iacob și Ioan erau pruncii mamei, pe care orice mamă și-i dorea: pe unul de-a dreapta lui Iisus și pe celălalt de-a stânga, în Împărăția Sa; ceilalți Ucenici, în grădina Ghetsimani, la rugăciunea lui Iisus, obosiți și fără prea mult exercițiu al rugăciunii, sărmanii de ei dormeau; iar Toma, zis și Geamănul, cel cu studii de medicină, ațipea și iar se trezea, tot uitându-se și ascultând pe Iisus, cum se roagă cu lacrimi de sânge, spunându-i Tatălui ceresc: „Dar nu numai pentru aceștia Mă rog, ci și pentru cei ce vor crede în Mine, prin cuvântul lor” (Ioan 17, 20).\nSe înțelege că Iisus Hristos nu S-a rugat numai pentru ucenicii Săi, ci și pentru noi, de-a pururi, care credem în Iisus Hristos Domnul. Avem, așadar, garanția sigură, eternă, a rugăciunii Mântuitorului nostru pentru întreaga omenire.\nTot așa credem că și Toma Geamănul a fost în bucuria Rugăciunii lui Iisus Hristos: „Și fiind seară, în ziua aceea, întâia a săptămânii (Duminica), și ușile fiind încuiate, unde erau adunați ucenicii de frica iudeilor, a venit Iisus și a stat în mijloc și le-a zis: Pace vouă! Și zicând acestea, le-a arătat mâinile și coasta Sa. Deci s-au bucurat ucenicii, văzând pe Domnul. Și Iisus le-a zis iarăși: Pace vouă! Precum M-a trimis pe Mine Tatăl, vă trimit și Eu pe voi. Și zicând acestea, a suflat asupra lor și le-a zis: Luați Duh Sfânt; Cărora veți ierta păcatele, le vor fi iertate și cărora le veți ține, vor fi ținute” (Ioan 20, 19-23).\nDe la această misterioasă întâlnire, Toma Geamănul era lipsă. Probabil că, fiind doctor, precum se spune în tradiție, se gândea la viața sa mai mult, pentru a nu o expune primejdiei, ascunzându-se cu grijă de a nu fi găsit de prigonitori: „Iar Toma, unul din cei doisprezece, cel numit Geamănul, nu era cu ei când a venit Iisus. Deci au zis lui ceilalți ucenici: Am văzut pe Domnul! Dar el le-a zis: Dacă nu voi vedea, în mâinile Lui, semnul cuielor, și dacă nu voi pune degetul meu în semnul cuielor, și dacă nu voi pune mâna mea în coasta Lui, nu voi crede” (Ioan 20, 24-25).\nHotărât, Toma Geamănul, ca un medic chirurg, și-a arătat mărturisirea în chip pragmatic: dorea să atingă pe Iisus, pentru a fi sigur, să mărturisească Învierea Domnului Iisus Hristos! Am putea spune că Toma Geamănul era ucenicul lui Iisus care voia cel mai mult să adeverească Învierea din mormânt.\nNu știm ce a fost după aceea în inima hotărâtă și învăpăiată de dragoste a lui Toma Geamănul și nici impresia pe care a lăsat-o celorlalți ucenici ai Domnului Iisus. Așteptarea misterului se apropia de sfârșit: „Și după opt zile, ucenicii Lui erau iarăși înăuntru, și Toma, împreună cu ei. Și a venit Iisus, ușile fiind încuiate, și a stat în mijloc și a zis: Pace vouă! Apoi a zis lui Toma: Adu degetul tău încoace și vezi mâinile Mele și adu mâna ta și o pune în coasta Mea și nu fi necredincios, ci credincios. A răspuns Toma și I-a zis: Domnul meu și Dumnezeul meu!” (Ioan 20, 26-28).\nÎntâlnirea aceasta rămâne peste veacuri ca o mărturie a adeveririi Învierii Domnului Iisus Hristos, reală, vizibilă, tactilă și nu o apariție iluzorie, de această adeverire bucurându-se veacuri și milenii de-a rândul neamul omenesc binecredincios.\nParcă auzim, din adânc de vremuri, răspunsul ucenicului Toma: „Domnul meu și Dumnezeul meu! Iisus I-a zis: Pentru că M-ai văzut ai crezut. Fericiți cei ce n-au văzut și au crezut!” (Ioan 20, 28-29).\nBătrânul Sfântul Ioan Evanghelistul, apoteotic, încheie capitolul 20 al Evangheliei sale, astfel: „Iar acestea s-au scris ca să credeți că Iisus este Hristosul, Fiul lui Dumnezeu, și, crezând, să aveți viață în numele Lui” (Ioan 20, 31).\nMărturisirea lui Toma Geamănul, cu curaj absolut și cu dorul de a experimenta, pe viu, existența lui Iisus Hristos după Învierea Sa din mormânt, a asigurat pe toți cei care cred: „Că este Iisus Hristos, Fiul lui Dumnezeu!” (Ioan 20, 31) și că s-a pus capăt pentru totdeauna tuturor încercărilor de a se arunca îndoieli în minunea Învierii, spulberându-se toate încercările și tălmăcirile tendențioase.\nSe spune că Sfântul Toma a fost rânduit să propovăduiască tocmai până în îndepărtatele Indii. Cu el a mers Iisus Cel înviat, din tenebrele morții.\nÎnsă atunci când Toma Geamănul se uita la degetul arătător, care a rămas înroșit de Sângele lui Iisus, din coasta Sa, Toma cel necredincios la început, vindecându-se de necredință, plângea cu amar, ca oarecând Petru care s-a lepădat de Iisus.\nIar noi, bucurându-ne de ziua și Duminica Tomii, să-i mulțumim Domnului Dumnezeu că ne-a făcut o bucurie ca aceasta, adeverindu-ne Sfântă Învierea Sa, cea de-a treia zi, și că se roagă și pentru noi cu suspine negrăite să nu cădem din credința cea adevărată!\nSfinte Apostole Toma, te rugăm să ne ajuți să mărturisim și noi, așa cum tu ai făcut, acum două mii de ani, și cu tine să zicem, din adâncul inimii: Domnul meu și Dumnezeul meu!\n","date":"12 mai 2024","img":"/cuvant-duhovnicesc/domnul-meu-si-dumnezeul-meu/featured.jpg","lang":"ro","langName":"Română","largeImg":"/cuvant-duhovnicesc/domnul-meu-si-dumnezeul-meu/featured_hu_fbcb7df90571ed92.jpg","month":[{"title":"2024-05","url":"/month/2024-05/"}],"permalink":"/cuvant-duhovnicesc/domnul-meu-si-dumnezeul-meu/","series":[],"smallImg":"/cuvant-duhovnicesc/domnul-meu-si-dumnezeul-meu/featured_hu_6c241e2064ba534.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 2-a După Paști","url":"/tags/duminica-a-2-a-dup%C4%83-pa%C8%99ti/"},{"title":"Duminica a Sfântului Apostol Toma","url":"/tags/duminica-a-sf%C3%A2ntului-apostol-toma/"}],"timestamp":1715472000,"title":"Domnul meu și Dumnezeul meu!","year":[{"title":"2024","url":"/year/2024/"}]},{"authors":[{"title":"","url":"/authors/patriarhul-daniel/"}],"categories":[],"content":"- Pastorala de Sfintele Paști 2024 -\nHristos a înviat!\n„Precum în Adam toți mor, așa și în Hristos toți vor învia” (1 Corinteni 15, 22)\nPreacuvioși și Preacucernici Părinți,\nIubiți frați și surori în Domnul1,\nÎn fiecare an, Biserica Ortodoxă Română tratează duhovnicește, teologic și filantropic una dintre temele pe care le consideră prioritare în pastorație. Dacă anul trecut în centrul preocupărilor noastre misionare și cultural-sociale a fost pastorația persoanelor vârstnice, este firesc ca anul acesta să continuăm lucrarea aceasta, aprofundând tot mai mult, în cuvânt și faptă, pastorația și îngrijirea bolnavilor. În acest sens, Sfântul Sinod al Bisericii Ortodoxe Române a proclamat anul 2024 drept Anul omagial al pastorației și îngrijirii bolnavilor și Anul comemorativ al tuturor Sfinților tămăduitori fără de arginți (fără plată).\nÎn Sfânta Scriptură, boala este înțeleasă, în primul rând, ca o alterare a sănătății, iar, din acest punct de vedere, ea poate cuprinde atât infirmități ale sufletului, cât și ale trupului. În Vechiul Testament, în general în Psalmi, găsim cereri, strigăte de vindecare. Psalmistul cere ca Dumnezeu să-l vindece de neputințe: „Miluiește-mă, Doamne, că neputincios sunt; vindecă-mă, Doamne, că s-au tulburat oasele mele” (Psalmul 6, 2). Altă dată, psalmistul constată cum îi slăbesc puterile organismului, cum viața i se apropie de moarte, cum trece ființa umană: „Că s-au stins ca fumul zilele mele și oasele mele ca uscăciunea s-au făcut” (Psalmul 101, 4). De aici constatarea nevoii existențiale de vindecare nu numai de boală, ci și de moarte: „Cuprinsu-m-au durerile morții, primejdiile iadului m-au găsit; necaz și durere am aflat, și numele Domnului am chemat: «O, Doamne, izbăvește sufletul meu!»” (Psalmul 114, 3-4).\nMinunile vindecărilor confirmă predica lui Hristos, puterea și prezența Lui în lume§ Domnul Iisus Hristos este prezentat încă din Vechiul Testament ca fiind Cel Care a asumat neputințele, bolile și suferințele noastre. Astfel, Profetul Isaia spune: „El fusese străpuns pentru păcatele noastre și zdrobit pentru fărădelegile noastre. El a fost pedepsit pentru mântuirea noastră și prin rănile Lui noi toți ne-am vindecat” (Isaia 53, 5). Cu alte cuvinte, Profetul Isaia spune că Mesia-Hristos nu este doar Unul Care vindecă, ci Unul Care suferă și vindecă, în același timp, Unul Care ia asupra Sa suferințele și bolile umanității întregi. El Se identifică cu natura umană slăbită prin păcat, deși nu are păcat; El nu vindecă din exterior, ci din interior. Vindecarea Sa este, în primul rând, compasiune, adică împreună-pătimire cu oamenii suferinzi.\nÎn Noul Testament, bolnavii cer vindecare de la Domnul Iisus Hristos, iar ucenicii Lui vindecă și ei, însă cu puterea dată lor de Dumnezeu. În Sfintele Evanghelii vedem cât de importantă este activitatea de vindecare a Domnului Iisus Hristos. El nu doar predică, ci așa cum spune Evanghelia: „Iisus străbătea toate cetățile și satele, învățând în sinagogile lor, propovăduind Evanghelia Împărăției și vindecând toată boala și toată neputința în popor” (Matei 9, 35). Întotdeauna în jurul lui Iisus se aflau oameni care veneau la El pentru vindecare sufletească și trupească. Numărul mare al vindecărilor din Sfintele Evanghelii ne arată cât de importantă era vindecarea pentru misiunea lui Iisus în lume. Într-un anume sens, vindecarea însăși confirma predica Lui, un mod de a proclama puterea și prezența plină de compasiune a lui Dumnezeu-Omul între oameni. De pildă, în Evanghelii, Domnul Iisus Hristos vindecă: un lepros (cf. Matei 8, 2-4; Marcu 1, 40-45 și Luca 5, 12-15); sluga sutașului în Capernaum (cf. Matei 8, 5-13); soacra lui Petru (cf. Matei 8, 14-15 și Marcu 1, 29-31); cei doi demonizați din ținutul Gadarei (cf. Matei 8, 28-34); slăbănogul din Capernaum (cf. Matei 9, 1-8); doi orbi și un mut din Capernaum (cf. Matei 9, 27-35); un lunatic (cf. Matei 17, 14-23); fiica femeii cananeence (cf. Matei 15, 21-28); orbul din Betsaida (cf. Marcu 8, 22-26); o femeie care de doisprezece ani avea curgere de sânge (cf. Luca 7, 11-16); femeia gârbovă (cf. Luca 13, 10-17); cei zece leproși (cf. Luca 17, 12-19); orbul din Ierihon (cf. Luca 18, 35-43); slăbănogul de la scăldătoarea Vitezda (cf. Ioan 5, 1-15); orbul din naștere (cf. Ioan 9, 1-38). De asemenea, Domnul Hristos săvârșește și trei minuni de înviere din morți, și anume înviază pe: fiul văduvei din Nain (cf. Luca 7, 11-16), fiica lui Iair (cf. Luca 8, 41-56) și pe Lazăr din Betania, prietenul Său (cf. Ioan 11, 1-44).\nVindecările pe care Domnul Iisus Hristos le săvârșește arată iubirea Sa smerită și milostivă față de oameni, dar aceste vindecări au și un sens profetic, și anume ele sunt inaugurarea sau începutul Împărăției lui Dumnezeu în lume sau începutul unei vindecări finale, care se va realiza într-un cer nou și un pământ nou, în care nu va mai fi lacrimă și moarte (cf. Apocalipsa 21, 1-4), pentru că Învierea de obște va fi vindecarea definitivă a tuturor oamenilor de moarte și de stricăciune.\nVindecarea de boli nu este ultimul scop al venirii Domnului pe pământ, ci vindecarea de păcat și moarte§ Adesea, iertarea păcatelor este începutul sau temelia vindecărilor pe care le săvârșește Domnul Iisus Hristos. Slăbănogului sau paraliticului din Capernaum, Domnul Hristos îi spune mai întâi: „Îndrăznește, fiule! Iertate sunt păcatele tale!” (Matei 9, 2). Și apoi îi spune: „Ia-ți patul tău și mergi la casa ta” (Matei 9, 6). Iertarea păcatelor este ea însăși o vindecare a sufletului, pentru că boala cea mai profundă a sufletului este păcatul. Păcatul înseamnă despărțirea omului de Dumnezeu, ruperea comuniunii sau căderea din comuniunea de iubire a omului cu Dumnezeu, prin neascultarea protopărinților noștri Adam și Eva. Hristos a vindecat păcatul strămoșilor noștri prin ascultare până la moarte, pe cruce (cf. Filipeni 2, 8).\nÎn lucrarea Domnului nostru Iisus Hristos, vindecarea de o boală trecătoare nu este totul și nu este ultimul scop al venirii Lui în lume, ci vindecarea de păcat și de moarte, prin Înviere, dăruind oamenilor viață veșnică.\nIubiți credincioși și credincioase,\nÎn timpul vieții Sale pământești, de la Nașterea Sa în Betleem până la Înălțarea Sa la cer pe Muntele Măslinilor, Hristos-Domnul, prin tot ceea ce este El ca Dumnezeu-Om, prin tot ceea ce învață și face, de fapt vindecă și înnoiește, sfințește și înalță firea noastră omenească, pentru că unește voința umană cu voința divină, împlinind voia lui Dumnezeu-Tatăl, prin smerită ascultare și dăruire de sine, întru iubire față de Dumnezeu și față de oameni. „Cel care l-a făcut pe om […] Se face El Însuși pătimitor, pentru a vindeca patimile noastre prin Patima Sa; și astfel desființând în trupul Său patimile noastre care întrecuseră orice măsură, în marea Sa iubire de oameni reînnoiește în Duhul puterile sufletului nostru” - ne învață Sfântul Maxim Mărturisitorul2.\nSfinții Apostoli, la fel ca Domnul Iisus Hristos, când vindecă trupul și sufletul, o fac tot ca un gest profetic al mântuirii, în vederea vindecării finale, desăvârșite și definitive. Ceea ce trebuie să remarcăm însă este faptul că ucenicii nu vindecă pe cei bolnavi cu puterea proprie, ci în numele lui Iisus, adică ei sunt purtători ai vindecării, ca unii care au primit darul vindecării, însă nu sunt ei izvorul vindecării, ci Mântuitorul Hristos, Care este Viața însăși, adică Viața veșnică. El are viață în Sine ca și Tatăl și o dăruiește cui voiește El (cf. Ioan 5, 26). Iisus Hristos nu este doar Cel înviat, ci și Învierea - „Eu sunt Învierea și Viața” (Ioan 11, 25).\n„Pe Adam din stricăciune ridicând și moartea pierzând…”§ În Persoana divino-umană a Domnului Iisus Hristos Cel răstignit și înviat se află, așadar, izvorul vindecării noastre de păcat și de urmările lui: boala, suferința, moartea și stricăciunea.\nCântările Canonului Învierii arată puterea vindecătoare a Sfintei Cruci, adică a Sfintelor Pătimiri ale Domnului Iisus Hristos, astfel: „Suitu-Te-ai pe Cruce, patimile mele vindecându-le, cu patima preacuratului Tău trup pe care de voie l-ai purtat”3. Mântuirea, ca vindecare a naturii umane de păcat, de moarte și de coruptibilitate sau stricăciune, este cântată în slujba Sfintelor Paști astfel: „Cu trupul adormind, ca un muritor, Împărate și Doamne, a treia zi ai înviat pe Adam din stricăciune ridicând și moartea pierzând; Paștile nestricăciunii, lumii de mântuire”4.\nDe asemenea, este semnificativ faptul că prima sărbătoare după Sfintele Paști, Vinerea din Săptămâna Luminată, este numită Izvorul Tămăduirii sau Izvorul cel de Viață purtător. Sărbătoarea aceasta ne amintește că harul tămăduitor sau vindecător al lui Dumnezeu s-a arătat lângă Constantinopol, într-un loc pe care a fost zidită o biserică închinată Maicii Domnului. În această biserică s-au vindecat mai mulți împărați, patriarhi, monahi și simpli credincioși, prin milostivirea Domnului Iisus Hristos și a Maicii Sale5.\nLegătura dintre Vinerea Sfintelor Pătimiri ale Domnului nostru Iisus Hristos și Vinerea Izvorului Tămăduirii ne arată taina Bisericii lui Hristos ca spațiu de vindecare de boală și eliberare de păcate.\nÎn toate duminicile care urmează după sărbătoarea Învierii Domnului până la sărbătoarea Înălțării Domnului, se arată, într-un fel sau altul, puterea vindecătoare a lui Hristos, atât pentru suflet, cât și pentru trup. Astfel, Duminica Femeilor Mironosițe ne arată că aceste femei au fost vindecate de teamă, primind bucurie de la Hristos, Care le spune: „Bucurați-vă! […] Nu vă temeți!” (Matei 28, 9-10). Duminica Slăbănogului de la Vitezda ne arată că vindecarea acestuia de paralizie a fost în același timp o tămăduire sufletească și trupească, o izbăvire de păcat și de boală. Duminica Samarinencei ne arată că această femeie, diferită de evrei ca neam și credință, a fost vindecată de afecțiunea ei dezordonată și de necunoașterea adevăratei credințe. Iar Duminica Orbului ne arată că vindecarea unui orb din naștere are ca scop preamărirea iubirii și milostivirii lui Dumnezeu pentru oameni, ca ei să înțeleagă că atât sănătatea (vederea normală), cât și vindecarea de boală sunt daruri de la Dumnezeu.\nCredința, rugăciunea stăruitoare și milostenia înlesnesc vindecarea§ Astăzi, Hristos, Cel Care, „în vremea aceea”, vindeca orice boală și orice neputință în popor (cf. Matei 9, 35), este prezent în Biserică - Trupul Său tainic. De aceea, Sfintele Taine ale Bisericii sunt o formă a prezenței active a lui Hristos în lume prin harul Duhului Sfânt. Sfintele Taine sunt, cum spunea părintele Dumitru Stăniloae, multipla dăruire a lui Hristos. Sfânta Scriptură și Sfânta Tradiție ne arată că Sfintele Taine nu sunt simple instrumente ale harului, ci forme de prezență și de dăruire a iubirii vindecătoare a lui Hristos.\nTaina Pocăinței sau a Mărturisirii și iertării păcatelor, precum și Taina Sfântului Maslu sunt izvoare permanente de vindecare de păcate, de patimi, de boli și de suferințe (cf. Marcu 6, 13; Iacov 5, 14-15). În toate Sfintele Taine ale Bisericii lucrează harul Preasfintei Treimi, care ne arată iubirea milostivă a lui Hristos, Doctorul sufletelor și al trupurilor noastre (slujba Sfântului Maslu) și Izvorul tămăduirilor (slujba Sfințirii apei).\nÎnsă pentru vindecarea și mântuirea noastră sufletească și trupească este nevoie de multă credință și de multă stăruință în rugăciune, precum și de iubire milostivă față de semeni. De aceea, Sfântul Ioan Gură de Aur a numit Biserica lui Hristos „farmacie duhovnicească, unde se pregătesc leacuri noi, ca să ne vindecăm de rănile pe care ni le face lumea”6. Același Sfânt Părinte cheamă la vindecare sufletească și mântuire, zicând: „Intrați în biserică și mărturisiți-vă păcatele voastre, căindu-vă pentru ele; căci acolo veți afla doctorul care vă vindecă, iar nu un judecător care să vă osândească; acolo nu se cere pedepsirea păcătosului, ci se dă iertarea păcatelor”7.\nAltfel spus: „Biserica este spital, nu tribunal”. Pocăința este reînnoirea harului primit la Botez; ea ne aduce vindecarea și înnoirea vieții spirituale. Pocăința ne pregătește pentru primirea Sfintei Împărtășanii sau Euharistii, spre „tămăduirea sufletului și a trupului”, spre „iertarea păcatelor și spre viața de veci”, cum se spune în rugăciunile de la Împărtășire. Iar prin împărtășirea cu Trupul și Sângele Domnului din Sfânta Euharistie ne pregătim pentru Înviere (cf. Ioan 6, 51-58). De aceea, Sfânta Euharistie a fost numită „leacul nemuririi”8 sau „leacul nemuririi și doctorie pentru a nu muri, ci a trăi veșnic în Iisus Hristos”9.\nDreptmăritori creștini,\nAstăzi vedem în jurul nostru multă suferință, multe boli sufletești și trupești care au nevoie de alinare și de vindecare. În acest context, Biserica noastră încearcă să contribuie mai mult la alinarea suferinței, atât prin lucrarea ei liturgică, duhovnicească și pastorală (mai ales Sfântul Maslu), cât și prin lucrarea ei social-filantropică și social-medicală (centre medicale, cabinete și caravane medicale), inclusiv printr-o cultură medicală a populației, prin care oamenii sunt sfătuiți să prețuiască mai mult darul sănătății, evitând bolile, și să fie recunoscători față de persoanele care îi ajută să se vindece, mai ales când ei singuri, din cauza sărăciei, nu-și pot plăti consultațiile sau medicamentele.\nÎn aceste zile de sărbătoare, de lumină și bucurie pentru viața noastră creștină, vă îndemnăm pe toți, cu părintească și frățească dragoste în Hristos, să arătați lumina dreptei credințe și a faptelor bune pretutindeni unde vă aflați, să împărtășiți și altora bucuria Învierii Domnului nostru Iisus Hristos, Vindecătorul și Mântuitorul nostru.\nSă ne rugăm pentru pacea din întreaga lume. Să arătăm semne de iubire frățească și tuturor românilor aflați printre străini.\nCu prilejul sfintelor sărbători de Paști, vă adresăm tuturor calde doriri de sănătate și fericire, pace și bucurie, dimpreună cu salutarea pascală: Hristos a înviat! Adevărat a înviat!\nAl vostru către Hristos-Domnul rugător,\n† DANIEL\nPrin harul lui Dumnezeu,\nArhiepiscopul Bucureștilor,\nMitropolitul Munteniei și Dobrogei,\nLocțiitorul tronului Cezareei Capadociei și\nPatriarhul Bisericii Ortodoxe Române\nNote:\n1 În redactarea acestei Pastorale au fost folosite: Pastorala de Sfintele Paști 2012, „Hristos Cel Înviat - Vindecătorul nostru” (a se vedea: DANIEL, PATRIARHUL ROMÂNIEI, Făclii de Înviere. Înțelesuri ale Sfintelor Paști, Ed. Basilica, București, 22020, pp. 243-251) și articolul „Iisus Hristos, Vindecătorul sufletelor și al trupurilor noastre” [autor DANIEL, PATRIARHUL ROMÂNIEI, în: Lumina de Duminică, IX (20 ianuarie 2013), 3 (373)].\n2 Sf. Maxim Mărturisitorul, Capete despre cunoștința de Dumnezeu și iconomia întrupării III, 14; cf. J.-C. Larchet, Terapeutica bolilor spirituale, Ed. Sophia, București, 2001, p. 244.\n3 Canonul Învierii, glasul al IV-lea, Cântarea a 4-a, Duminică, la Utrenie.\n4 Luminânda, glasul al III-lea, Utrenia Sfintelor Paști.\n5 Vezi Sinaxarul zilei de Vineri, în Săptămâna Luminată.\n6 Sf. Ioan Gură de Aur, Omilii la Ioan II, 5; cf. J.-C. Larchet, Terapeutica bolilor spirituale, p. 254.\n7 Sf. Ioan Gură de Aur, Omilii despre pocăință III, 4; cf. J.-C. Larchet, Terapeutica bolilor spirituale, p. 263.\n8 Clement Alexandrinul, Cuvânt împotriva elinilor X, 106, 2; cf. J.-C. Larchet, Terapeutica bolilor spirituale, p. 273.\n9 Sf. Ignatie Teoforul, Epistola către Efeseni XX, 2; cf. J.-C. Larchet, Terapeutica bolilor spirituale, p. 273.\n","date":"4 mai 2024","img":"/cuvant-duhovnicesc/prin-invierea-sa-hristos-vindeca-pe-om-de-moarte-si-de-stricaciune/featured.jpg","lang":"ro","langName":"Română","largeImg":"/cuvant-duhovnicesc/prin-invierea-sa-hristos-vindeca-pe-om-de-moarte-si-de-stricaciune/featured_hu_c9cb2f85144dc541.jpg","month":[{"title":"2024-05","url":"/month/2024-05/"}],"permalink":"/cuvant-duhovnicesc/prin-invierea-sa-hristos-vindeca-pe-om-de-moarte-si-de-stricaciune/","series":[],"smallImg":"/cuvant-duhovnicesc/prin-invierea-sa-hristos-vindeca-pe-om-de-moarte-si-de-stricaciune/featured_hu_118f69d5c826f293.jpg","tags":[{"title":"Pastorală","url":"/tags/pastoral%C4%83/"},{"title":"Învierea Domnului","url":"/tags/%C3%AEnvierea-domnului/"}],"timestamp":1714780800,"title":"Prin învierea Sa, Hristos vindecă pe om de moarte și de stricăciune","year":[{"title":"2024","url":"/year/2024/"}]},{"authors":[{"title":"","url":"/authors/ps-ioachim--arhiepiscopul-romanului-si-bacaului/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 6-a din Post (a Floriilor)\n„Înainte de Paști cu șase zile, Iisus a venit în Betania, unde era Lazăr, pe care îl înviase din morți. Și I-au făcut acolo cină și Marta slujea. Iar Lazăr era unul dintre cei ce ședeau cu El la masă. Deci Maria, luând o litră cu mir de nard curat, de mare preț, a uns picioarele lui Iisus și le-a șters cu părul capului ei, iar casa s-a umplut de mireasma mirului. Dar Iuda Iscarioteanul, unul dintre ucenicii Lui, care avea să-L vândă, a zis: Pentru ce nu s-a vândut mirul acesta cu trei sute de dinari și să-i fi dat săracilor? Însă el a zis aceasta nu pentru că îi era grijă de săraci, ci pentru că era fur și, având punga, lua din ce se punea în ea. A zis, deci, Iisus: Las-o, că pentru ziua îngropării Mele l-a păstrat. Că pe săraci totdeauna îi aveți cu voi, dar pe Mine nu Mă aveți totdeauna. Deci, mulțime mare de iudei au aflat că este acolo și au venit nu numai pentru Iisus, ci să vadă și pe Lazăr, pe care-l înviase din morți. Și s-au sfătuit arhiereii ca și pe Lazăr să-l omoare, căci, din pricina lui, mulți dintre iudei mergeau și credeau în Iisus. A doua zi, mulțimea cea mare, care se adunase la sărbătoare, auzind că Iisus vine în Ierusalim, a luat ramuri de finic și a ieșit întru întâmpinarea Lui și striga: Osana! Binecuvântat este Cel ce vine întru numele Domnului, Împăratul lui Israel! Și Iisus, găsind un asin tânăr, a șezut pe el, precum este scris: „Nu te teme, fiica Sionului! Iată, Împăratul tău vine șezând pe mânzul asinei”. Acestea nu le-au înțeles ucenicii Lui la început, dar, când S-a preaslăvit Iisus, atunci și-au adus aminte că acestea erau scrise despre El și că acestea I le-au făcut Lui. Așadar, dădea mărturie mulțimea care era cu El când l-a strigat pe Lazăr din mormânt și l-a înviat din morți. De aceea L-a și întâmpinat mulțimea, pentru că auzise că El a făcut minunea aceasta.” (Ioan 12, 1-18)\nCu ajutorul lui Dumnezeu intrăm, cu duminica de astăzi, în cea mai complexă și mai densă săptămână a anului liturgic, cunoscută în evlavia populară drept Săptămâna Pătimirilor, Săptămâna cea Sfântă. Textul Evangheliei citit în această zi ne relatează faptul că Iisus merge din Betania la Ierusalim pentru a sărbători Paștile împreună cu ucenicii Săi.\nUn Rege fără regat în lumea aceasta§ Venit la Ierusalim după învierea lui Lazăr, prietenul Său, Iisus Nazarineanul este întâmpinat de o mulțime de oameni din toate categoriile sociale, care-L aclamă ca pe un rege. Din toate părțile se aud strigăte de laudă ce recunosc în persoana lui Iisus pe fiul lui David, iar prin aceasta - spune Sfântul Apostol Luca - mulțimea se arată recunoscătoare pentru minunile la care fusese martoră (Luca 19, 32).\nTotuși, acceptând acest omagiu care se cuvine regilor, Mântuitorul îi aduce o corecție esențială: El intră în Ierusalim așezat pe un asin, nu pe un cal, așa cum s-ar fi cuvenit să stea un rege învingător. Astfel refuză triumful, arătându-Se pe Sine ca Mesia al săracilor, smeriților și făcătorilor de pace.\nAparent inexplicabilă purtarea Domnului: deținea toate avantajele, dar El se retrage să se roage și să purifice Casa lui Dumnezeu de negustorii care o profanau. Iisus a refuzat puterea care I se oferea și, cu toate acestea, nu trebuia decât să ridice un deget și s-ar fi auzit strigătul: „Trăiască regele!”. Într-adevăr, Regele… Dar tronul lui Iisus îi era rezervat: singurul loc unde Iisus a fost proclamat oficial Rege al Iudeilor este Crucea: „Iisus Nazarineanul, Regele Iudeilor”. Într-adevăr, El a fost regele acestui popor căruia i S-a oferit, nu doar în vorbe, ci ca jertfă. Nu este suficient să strigăm „Trăiască Regele!”… „Osana fiului lui David!”. Acest strigăt nu are valoare decât dacă știm despre care rege și despre care regat este vorba. Acest strigăt nu are valoare decât dacă aceia care-l proclamă acceptă să se asemene Celui Căruia păcatele Îi vor cauza moartea și, prin urmare, Îl urmează astfel în regatul Său.\nAșteptări omenești§ Nici apostolii nu au înțeles că intrarea în Ierusalim nu era decât un semn. Fără îndoială, discipolii care Îl înconjurau s-au gândit că Iisus era deja învingător. Imaginea lui Mesia pe care o aveau ei îi făcea să creadă că în mod sigur Iisus va merge și va lua puterea și îi va da afară pe romani, apoi va șterge definitiv puterea fariseilor și a celorlalți membri ai clerului oficial, pentru ca, în sfârșit, să impună noua Lege. Așadar, în această zi, după simplista logică umană, ucenicii entuziaști vor fi tras, poate, concluzia că se aflau în tabăra care trebuie și că au făcut bine că L-au urmat pe Iisus renunțând la tot. De aici a provenit, fără îndoială, imensa dezamăgire a celor care, patru zile mai târziu, vor asista la drama pătimirilor. Pericopele evanghelice pe care le vom asculta pe parcursul Săptămânii Mari ne vor arăta cum toți discipolii sunt puși pe fugă: unul Îl trădează, altul Îl reneagă public de trei ori și așa mai departe. Din fericire pentru noi însă, tot acești discipoli au ales să consemneze în scris, curând după evenimente, lipsa lor de curaj, lipsa de înțelegere a tainei. Și am aflat astfel un adevăr foarte important despre drumul credinței, pe care încercăm să îl parcurgem.\nDupă cum mărturisesc Sfintele Evanghelii, aceiași oameni care L-au întâmpinat cu bucurie pe Hristos la intrarea Sa în Ierusalim Îl vor condamna la moarte. După doar câteva zile vor striga în loc de „Osana!”, „Jos cu El!”; „Trăiască Iisus!” va deveni „Să moară!”; „Bine este cuvântat” se va transforma în „Răstignește-L!”; „Bucură-Te, Învățătorule!” va deveni „Dacă Tu ești Mesia, coboară deci de pe cruce!”. Această mulțime se arată așadar a fi foarte schimbătoare, iar Iisus nu ignoră acest fapt. El nu se lasă măgulit de concertul laudativ pe care îl ascultă în ziua Floriilor. Am putea spune că noi, cei de astăzi, nu am face ca oamenii de atunci, însă să nu aruncăm cu piatra. Toate mulțimile se aseamănă și noi facem parte dintr-o asemenea mulțime. Dar, vorbind despre acest Rege de o zi, Regele cel veșnic, de fapt, am accepta să Îi fim discipoli? Răspunsul nostru, al celor de astăzi, trebuie să fie afirmativ, căci El este Regele nostru, Domnul și Stăpânul nostru. Să strigăm precum Toma după Înviere: „Domnul meu și Dumnezeul meu!”.\nTriumful omenesc al Floriilor avea doar valoare de simbol; acesta anunța adevărata Sa victorie, cea a dragostei de pe Sfânta Cruce, căci aceasta este adevărata dragoste!\nAvem parte de Înviere doar după ce trecem cu Hristos prin moarte§ Întins pe Cruce, în ochii acuzatorilor, Hristos apare ca un nimeni, un simplu condamnat la moarte, lipsit de semnificație, însă pentru noi, creștinii, El este dragoste și iubire. Crucea ne-a arătat că Hristos ne iubește și că S-a dat pe Sine pentru răscumpărarea fiecăruia dintre noi, oamenii din tot timpul și din tot locul. Vinerea neagră, pe care o vom trăi peste câteva zile, va fi apologia dragostei Sale! Iubirea nu are frica morții, căci moartea dăruiește iubirii ocazia să arate că ea este mai puternică decât orice. De aceea nu are nici un sens să căutăm să aflăm cine se face vinovat de moartea lui Iisus - evreii sau romanii -, căci Hristos a murit din iubire pentru noi. Dacă El nu avea iubire totală, s-ar fi putut sustrage morții; sau dacă El ar fi iubit cu prudență, așa cum facem noi adeseori, nu și-ar fi pus viața în pericol. Dar El a iubit mult, iar crucea a fost necesară pentru ca omul să poată realiza monstruozitatea păcatului său. Crucea face să triumfe dragostea, iar dragostea face să triumfe Viața!\nDoar câteva zile mai separă triumful ramurilor de finic de suferința din Vinerea Mare. În aceste câteva zile să ne retragem în sinele nostru și să ne interogăm cu toată sinceritatea cu privire la dragostea noastră pentru Iisus și la modul în care alegem să Îl urmăm în calitatea noastră de creștini. Cu certitudine vom descoperi în noi exact aceleași ambiguități și îndoieli care îi frământau și pe apostoli atunci când Iisus primea cele mai grele lovituri. Să recunoaștem faptul că suntem mai pricepuți în a-L recunoaște pe trimisul lui Dumnezeu atunci când El ne aduce bucurie și împăcare. Și, dimpotrivă, suntem surprinși neplăcut atunci când trebuie să ne asumăm împreună cu El pătimirile, crucea și moartea.\nSă ne reamintim că prin botez noi avem parte de Învierea lui Hristos, dar abia după ce trecem împreună cu El prin moarte. Să ne reamintim că, odată cu fiecare Sfântă Împărtășanie, noi prăznuim Învierea, în măsura în care El consimte să se dăruiască tuturor păcătoșilor lumii care se pocăiesc. Astfel, salvați de către El, noi înșine putem deveni, cu puterea Sa, salvatori ai tuturor celor pe care îi recunoaștem ca frați întru Hristos, Dumnezeul cel Veșnic, Logosul întrupat venit să mântuiască lumea de păcat.\nFie ca sărbătoarea de astăzi și săptămâna care urmează să fie pentru noi un timp de pocăință, de mărturisire, de pace în Hristos, iar Învierea Domnului să ne aducă bucurie, marcând începutul învierii noastre.\n","date":"28 aprilie 2024","img":"/cuvant-duhovnicesc/triumful-simbolic-din-duminica-floriilor/featured.jpg","lang":"ro","langName":"Română","largeImg":"/cuvant-duhovnicesc/triumful-simbolic-din-duminica-floriilor/featured_hu_7ec92b0026accda3.jpg","month":[{"title":"2024-04","url":"/month/2024-04/"}],"permalink":"/cuvant-duhovnicesc/triumful-simbolic-din-duminica-floriilor/","series":[],"smallImg":"/cuvant-duhovnicesc/triumful-simbolic-din-duminica-floriilor/featured_hu_617594767adcc2a9.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 6-a Din Postul Mare","url":"/tags/duminica-a-6-a-din-postul-mare/"},{"title":"Duminica Floriilor","url":"/tags/duminica-floriilor/"}],"timestamp":1714262400,"title":"Triumful simbolic din Duminica Floriilor","year":[{"title":"2024","url":"/year/2024/"}]},{"authors":[{"title":"","url":"/authors/ips-varsanufie--arhiepiscopul-ramnicului/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 5-a din Postul Mare (A Sfintei Cuvioase Maria Egipteanca)\n„În vremea aceea unul din farisei L-a rugat pe Iisus să mănânce cu el. Și intrând în casa fariseului, a șezut la masă. Și iată era în cetate o femeie păcătoasă și, aflând că șade la masă, în casa fariseului, a adus un alabastru cu mir. Și, stând la spate, lângă picioarele Lui, plângând, a început să ude cu lacrimi picioarele Lui, și cu părul capului ei le ștergea. Și săruta picioarele Lui și le ungea cu mir. Și văzând, fariseul, care-L chemase, a zis în sine: Acesta, de-ar fi proroc, ar ști cine e și ce fel e femeia care se atinge de El, că este păcătoasă. Și răspunzând, Iisus a zis către el: Simone, am să-ți spun ceva. Învățătorule, spune, zise el. Un cămătar avea doi datornici. Unul era dator cu cinci sute de dinari, iar celălalt cu cincizeci. Dar, neavând ei cu ce să plătească, i-a iertat pe amândoi. Deci, care dintre ei îl va iubi mai mult? Simon, răspunzând, a zis: Socotesc că acela căruia i-a iertat mai mult. Iar El i-a zis: Drept ai judecat. Și întorcându-se către femeie, a zis lui Simon: Vezi pe femeia aceasta? Am intrat în casa ta și apă pe picioare nu Mi-ai dat; ea însă, cu lacrimi, Mi-a udat picioarele și le-a șters cu părul ei. Sărutare nu Mi-ai dat; ea însă de când am intrat, n-a încetat să-Mi sărute picioarele. Cu untdelemn capul Meu nu l-ai uns; ea însă cu mir Mi-a uns picioarele. De aceea îți zic: Iertate sunt păcatele ei cele multe, căci mult a iubit. Iar cui se iartă puțin, puțin iubește. Și a zis ei: Iertate îți sunt păcatele. Și au început cei ce ședeau împreună la masă să zică în sine: Cine este Acesta care iartă și păcatele? Iar către femeie a zis: Credința ta te-a mântuit; mergi în pace.” (Luca 7, 36-50)\nLa acest popas duhovnicesc al Postului Mare, perioadă pe care o privim drept „maica curăției, care învinovățește păcatul și vestește pocăința, purtarea îngerilor și mântuirea oamenilor”, Dumnezeu ne cheamă să alungăm întunericul păcatului și al slavei deșarte prin pocăință. Și nu doar ne cheamă, ci ne oferă, prin Sfintele Taine, arvuna vieții celei veșnice, pentru că, străduindu-ne să ne sfințim viața, harul lui Dumnezeu alungă întunericul necunoștinței și transformă inima noastră în vistierie a virtuților. Biserica așază înaintea ochilor noștri sufletești modele de pocăință, de smerenie și de răstignire a păcatului în fața iubirii milostive a lui Dumnezeu pentru a putea purta lupta cu propria voință slăbită de patimi și, lepădând vechea gândire, să dobândim sfințenia, spălând întinăciunea păcatelor cu lacrimi de pocăință.\nPăcatul poate deveni o ruină a vieții spirituale, pentru că atrage întunecarea conștiinței și omul nu poate cunoaște pe Dumnezeu în starea de păcat, nu se poate împărtăși de sfințenie. Sufletul se rătăcește în haosul propriilor stări, se îneacă în fluviul propriilor pasiuni, săvârșește răul în mod automat și își pierde capacitatea de a distinge păcatul de virtute: „Vai de cei ce zic răului bine și binelui rău, care numesc lumina întuneric și întunericul lumină, care socotesc amarul dulce și dulcele amar” (Isaia V, 20).\nAșadar, păcatele așază un zid între noi și Dumnezeu, însă este un zid pe care-l putem surpa prin căința față de păcatele săvârșite, prin căutarea voii lui Dumnezeu: „Arată-mi calea pe care voi merge! Învață-mă să fac voia Ta, că Tu ești Dumnezeul meu! Duhul Tău cel bun să mă povățuiască la pământul dreptății!” (Psalmi CXLII, 8-10). Conștientizarea stării de păcat este ca un cutremur lăuntric și, de aceea, ne rugăm: „Ușile pocăinței deschide-mi mie, Dătătorule de viață!”.\nNu este un fapt de neîmplinit, însă nici unul care poate fi trecut ușor cu vederea, pentru că sunt păcate care se îndepărtează din inima omului după o îndelungată pocăință, însă, deopotrivă, și bucuria dobândirii virtuților este pe măsura ostenelilor.\nCu totul folositor sufletului nostru este să descoperim mrejele păcatului în momentul zămislirii și nu când se înrădăcinează prin patimă în inima noastră.\nSfântul Nicodim Aghioritul este cel care a descris treptele păcatului arătând lămurit care este lucrarea lui și cum acesta îl lipsește pe om de comuniunea cu Dumnezeu. Săvârșirea unei fapte bune cu scop rău sau săvârșirea incompletă a binelui reprezintă primele forme de apariție ale păcatului. Apoi, odată cu ispita sau momeala, care poate veni de la trup, de la lume sau de la diavol, la nivelul gândurilor, omul începe să se îndulcească cu ideea de a păcătui, imaginându-și modul în care acesta se va petrece. După învoirea minții cu păcatul, apare hotărârea și prin libera lui voință, încât ajunge să săvârșească păcatul cu fapta. Odată săvârșit, păcatul naște obișnuința rea, iar cu timpul, obișnuința se transformă în patimă, care este o boală a sufletului, așa cum citim și în Sfânta Scriptură: „Ci fiecare este ispitit când este tras și momit de însăși pofta sa. Apoi pofta, zămislind, naște păcat, iar păcatul, odată săvârșit, aduce moarte” (Iacob 14-15). De aceea, trebuie să ne ridicăm din moartea sufletească pentru că suntem chemați să moștenim viața veșnică.\nPentru a ne ridica este necesar să conștientizăm această stare pierzătoare de suflet și, încordându-ne puterile sufletești, să găsim tăria sufletească de a ne smulge din robia păcatelor. Pentru a depăși orice patimă, este nevoie să ne încredințăm nădejdea în iubirea milostivă a lui Dumnezeu și „să ne venim în fire”, ca, prin pocăință, prin schimbarea reală a minții și a voinței noastre, să ne așezăm la Ospățul Euharistic, spre a ne împărtăși cu Sfântul Trup și Sfântul Sânge al Mântuitorului Hristos.\nSfânta Împărtășanie este chipul dumnezeiesc al ajutorului pe care îl dobândim în lupta împotriva păcatului. Cel care se împărtășește „cu frică de Dumnezeu, cu credință și cu dragoste” dobândește harul de a se împotrivi păcatului, adică puterea de a refuza dulceața lui trecătoare, alungând orice închipuire pătimașă ce se ivește în minte și îndeamnă sufletul spre neascultare de poruncile lui Dumnezeu.\nFiul și Cuvântul lui Dumnezeu a spus că Trupul și Sângele Său se oferă spre iertarea păcatelor, nu ca recompensă pentru cei care nu au păcate. Aceasta nu înseamnă că trebuie să fim nepăsători și să ne apropiem de Sfânta Euharistie oricum, ci trebuie să ne spovedim, să împlinim canonul dat de duhovnic, să postim cu inimă bună, să ne rugăm cu umilință și să arătăm că ne pare rău pentru greșelile săvârșite. „Deci, îndeamnă Sfântul Chiril al Alexandriei, gândește-te să duci o viață binecredincioasă și, așa crezând, te vei împărtăși de binecuvântarea care alungă nu numai moartea, ci și bolile din noi”1.\nNe încredințăm de faptul că ajutorul lui Dumnezeu întotdeauna este aproape și așteaptă gândurile curate și smerite ale tuturor, rourând peste toate milostivirea Sa și așezând noian de nădejde în dobândirea vieții veșnice pentru cei care își doresc să se ridice din starea de păcat și să se împărtășească de harul dumnezeiesc.\nAtunci când omul așază în inima sa lacrimile pocăinței și, plecându-și genunchii, cere să-i fie iertate păcatele pe care le-a săvârșit, Dumnezeu, dintr-o dragoste nemărginită, împărtășește prin Harul Său puterea de a se sfinți și de a se învrednici a deveni împreună-moștenitor al Împărăției Sale.\nSuntem încredințați că Dumnezeu nu dorește „moartea păcătosului, ci ca păcătosul să se întoarcă de la calea sa și să fie viu” (Iezechiel XXXIII, 11) și cunoaștem aceasta din viața Sfintei Cuvioase Maria Egipteanca, adevărat chip al pocăinței, căreia i-a închinat a cincea duminică din post, ca prin pocăința sa statornică să se facă fiecăruia dintre noi pildă de urmat.\nSfânta Cuvioasă Maria s-a născut în Egipt, iar la vârsta de 12 ani a plecat la Alexandria, unde timp de 17 ani s-a afundat în patima desfrânării. O călătorie a acestei tinere la Ierusalim avea să determine schimbarea vieții sale prin renunțarea la viața păcătoasă în care a trăit până atunci și asumarea unei vieți pustnicești în care s-a arătat a fi model al pocăinței. Schimbarea vieții sale s-a produs în biserica unde Sfânta Cruce era așezată spre închinare și unde, dorind Maria să intre în biserică, nu reușea, pentru că o putere nevăzută o ținea deoparte. Și a mărturisit Sfânta Maria după anii petrecuți în pocăință că „abia oarecând mi-am revenit în simțire și am înțeles care a fost pricina ce mă oprea a vedea lemnul făcător de viață al Crucii Domnului. Pentru că se atinsese de ochii inimii mele lumina Domnului cea strălucită, care luminează ochii cei sufletești, arătându-mi că tina faptelor mele îmi oprește intrarea în biserică. Deci, am început a plânge, a mă tângui și a mă bate în piept, scoțând suspinuri din adâncul inimii mele”. Rugându-se la icoana Maicii Domnului și făgăduind că-și va îndrepta viața, a reușit să intre în biserică și să se închine la Sfânta Cruce. După ce a mulțumit apoi Preasfintei Născătoare de Dumnezeu pentru ascultarea rugăciunii, a mers în pustia Iordanului și acolo a trăit 47 de ani, ducând o viață ascetică, rugându-se neîncetat și luptându-se cu „poftele cele nebunești”, prin postire și nevoință.\nÎntâlnirea după această îndelungă perioadă cu părintele Zosima a constituit prilejul prin care faptele sale de pocăință cele bineplăcute înaintea lui Dumnezeu au fost așezate în sinaxarele Bisericii, iar acest părinte duhovnicesc a descoperit și faptul că, în anumite momente, sfânta se ridica cu trupul de la pământ „ca la un cot, stând în văzduh și rugându-se”. Modul în care Sfânta Maria s-a pocăit de păcatele săvârșite în tinerețea sa, convorbirea acesteia cu Sfântul Zosima și sfârșitul vieții sale pământești arată cât de minunate sunt roadele pocăinței, ceea ce ne oferă cu adevărat întâietate înaintea lui Dumnezeu.\nNe încredințăm, așadar, că un om păcătos, prin pocăință, își spală întinăciunea păcatelor și poate ajunge un om sfânt.\nAșadar, pocăința, ca îndepărtare de păcat și apropiere de Dumnezeu, oferă nevoitorului puterea de a înțelege taina credinței și de a o păstra în cuget curat, până la împroprierea voii lui Dumnezeu în viața de zi cu zi.\nSă privim în lăcașurile de taină ale inimilor noastre și să răstignim noianul păcatelor, încredințați fiind că prin căința sinceră asupra săvârșirii lor și mărturisirea în cadrul Sfintei Taine a Spovedaniei parcurgem, de fapt, urcușul către Înviere!\nAvând înaintea ochilor pilda de trăire a Sfintei Cuvioase Maria Egipteanca, să rugăm pe Iubitorul de oameni Dumnezeu să ne dăruiască tăria de a ne depărta de păcat, răbdare și stăruință în lupta împotriva patimilor, ca astfel să ne ridicăm mintea spre cele de sus prin rugăciune curată și să ne învrednicească de vederea celor netrecătoare.\nNotă:\n1 Sfântul Chiril al Alexandriei, Comentariu la Evanghelia după Ioan, în PSB, vol. 41, trad. introd. și note. Pr. prof. dr. Dumitru Stăniloae, EIBMBOR, București, 2000, p. 194.\n","date":"21 aprilie 2024","img":"/cuvant-duhovnicesc/pocainta-ne-ofera-cu-adevarat-intaietate-inaintea-lui-dumnezeu/featured.jpg","lang":"ro","langName":"Română","largeImg":"/cuvant-duhovnicesc/pocainta-ne-ofera-cu-adevarat-intaietate-inaintea-lui-dumnezeu/featured_hu_d6ac5e823079ba29.jpg","month":[{"title":"2024-04","url":"/month/2024-04/"}],"permalink":"/cuvant-duhovnicesc/pocainta-ne-ofera-cu-adevarat-intaietate-inaintea-lui-dumnezeu/","series":[],"smallImg":"/cuvant-duhovnicesc/pocainta-ne-ofera-cu-adevarat-intaietate-inaintea-lui-dumnezeu/featured_hu_189d2535a2f9733e.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 5-a Din Postul Mare","url":"/tags/duminica-a-5-a-din-postul-mare/"},{"title":"Duminica Sfintei Cuvioase Maria Egipteanca","url":"/tags/duminica-sfintei-cuvioase-maria-egipteanca/"}],"timestamp":1713657600,"title":"Pocăința ne oferă cu adevărat întâietate înaintea lui Dumnezeu","year":[{"title":"2024","url":"/year/2024/"}]},{"authors":[{"title":"","url":"/authors/ips-irineu--arhiepiscopul-alba-iuliei/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 4-a din Postul Mare (a Sfântului Cuvios Ioan Scărarul)\n„În vremea aceea a venit un om la Iisus, zicându-I: Învățătorule, am adus la Tine pe fiul meu, care are duh mut. Și, oriunde-l apucă, îl aruncă la pământ și face spume la gură și scrâșnește din dinți și înțepenește. Și am zis ucenicilor Tăi să-l alunge, dar ei n-au putut. Atunci Iisus, răspunzând lor, a zis: O, neam necredincios, până când voi fi cu voi? Până când vă voi răbda pe voi? Aduceți-l la Mine. Și l-au adus la El. Dar duhul, văzându-L pe Iisus, îndată l-a zguduit pe copil, iar acesta, căzând la pământ, se tăvălea spumegând. Și l-a întrebat pe tatăl copilului: Câtă vreme este de când i-a venit aceasta? Iar el a răspuns: Din pruncie. Și de multe ori l-a aruncat și în foc și în apă ca să-l piardă. Dar, dacă poți să faci ceva, ajută-ne, fiindu-Ți milă de noi. Iar Iisus i-a zis: Dacă poți crede, toate sunt cu putință celui ce crede. Și îndată, strigând, tatăl copilului a zis cu lacrimi: Cred, Doamne! Ajută necredinței mele! Iar Iisus, văzând că mulțimea dă năvală, a certat duhul cel necurat, zicându-i: Duh mut și surd, Eu îți poruncesc: Ieși din el și să nu mai intri în el! Și, răcnind și zguduindu-l cu putere, duhul a ieșit; iar copilul a rămas ca mort, încât mulți ziceau că a murit. Dar Iisus, apucându-l de mână, l-a ridicat, iar el s-a sculat în picioare. După ce a intrat Iisus în casă, ucenicii Lui L-au întrebat, de o parte: Pentru ce noi n-am putut să-l izgonim? El le-a zis: Acest neam de diavoli cu nimic nu poate ieși decât numai cu rugăciune și cu post. Și, ieșind ei de acolo, străbăteau Galileea, dar El nu voia să știe cineva. Căci învăța pe ucenicii Săi și le spunea că Fiul Omului va fi dat în mâinile oamenilor și-L vor omorî, iar după ce-L vor omorî, a treia zi va învia. Ei însă nu înțelegeau cuvântul și se temeau să-L întrebe.” (Marcu 9, 17-32)\nLa Duminica a 4-a din Postul Sfintelor Paști, Sfânta Evanghelie ne istorisește despre vindecarea unui tânăr, chinuit cumplit de „un duh mut”. Mișcat de suferința acestuia și la rugăciunea tatălui său, Iisus Nazarineanul îl izbăvește din ghearele necuratului diavol, care este crud și „ucigător de oameni”.\nLa întrebarea ucenicilor Săi de ce ei n-au putut să izgonească duhul cel rău, Domnul le răspunde: „Acest neam de demoni prin nimic nu poate ieși decât numai prin rugăciune și prin post”. Demonizarea este o realitate înfricoșătoare a vieții omenești, dar avându-L pe Hristos, Biruitorul iadului, putem nimici puterea demonilor.\nDuhurile rele comunică oamenilor ura de Dumnezeu și moartea§ Din istorisirile Sfintei Scripturi și din experiența multor credincioși, înțelegem că spusele despre draci nu sunt închipuiri copilărești de natură legendară. Diavolii sunt acei îngeri căzuți din cer pentru că împreună cu Lucifer s-au răzvrătit împotriva Creatorului. Ei au fost aruncați în adâncul iadului, unde stau înconjurați de întuneric. Duhurile rele sunt o realitate dramatică a lumii; mânioase pe Dumnezeu și invidioase pe oameni, ele caută să câștige adepți de partea lor și să desfigureze creația. Satana, care i-a ispitit pe strămoși în rai, pe dreptul Iov și chiar pe Iisus a cutezat să încerce să-L tragă de partea lui, nu ne cruță pe noi, fiii lui Adam, care suntem pe pământ ca pe un câmp de bătălie.\nAvând ca obiectiv distrugerea, diavolul golește viața sufletească de orice conținut moral sănătos și o duce la o stare de platitudine și întuneric. Pentru a-și duce la îndeplinire planurile, Satana, „cel ce înșală toată lumea” (Apoc. 12, 9), se travestește mereu, izbutind astfel să ademenească pe mulți. Contând pe slăbiciunea firii omenești, diavolul nu se arată în zdrențe și mizerie, fiindcă în acest caz l-am respinge, ci în mantie regală, înconjurat de lumini atrăgătoare, purtând pe buze vorbe dulci și amăgitoare. El seamănă în jurul nostru miraje ipocrite, plăceri vulgare, profituri pe căi necinstite și exaltă bucuria de a trăi pe planul minor al vieții. El este asemenea femeii din Apocalipsă, împodobită cu aur și cu pietre scumpe, având în mână o cupă de aur plină de urâciunile și necurățiile desfrânării sale. El leagă plăcerile vulgare de goana după comori efemere, tulburând complet sufletul. Slujesc pe diavol și ascultă de porunca lui: ipocriții, invidioșii, bârfitorii, pârâtorii, bețivii, lacomii, hoții, ucigașii și desfrânații, adică toți cei care aduc osanale păcatului și-l preamăresc prin purtarea lor imorală, dând o direcție întunecoasă vieții și rosturilor ei.\nA fost un vechi fort în Belgia, despre care odată se credea că este imposibil să fie capturat sau distrus. Zidurile lui din beton armat erau groase de aproximativ 4 metri. Ele erau pline de tunuri montate pe turele transportabile. Și, totuși, într-o zi, fortul a căzut doar la o mână de parașutiști germani. Îmbrăcați în uniforme de soldați belgieni, înaintau grăbiți spre gărzile fortului strigând: „Vin germanii!”. Cuprinse de panică, gărzile au deschis porțile ca să-i primească. Imediat ce au intrat, ei au copleșit și au înfrânt gărzile. După aceea, au deschis larg poarta principală tovarășilor lor germani, care i-au urmat în forță. Fortul belgian a fost cucerit dinăuntru, fără ca tunurile lui să tragă vreo singură ghiulea. Această istorioară ne amintește că atunci când dușmanul - diavolul - vine să ne ispitească, folosește întotdeauna diferite măști. Dacă ar apărea la noi ca diavol, noi nu i-am deschide ușa să intre. Sfântul Apostol Pavel ne spune că Satana vine mascat, „își ia chip de înger al luminii” (II Cor. 11, 14). Cu alte cuvinte, el pare drept, bun, precum un înger. Păcatul pe care ne ispitește să-l săvârșim, el îl prezintă nu ca pe ceva rău, ci ca pe ceva bun.\nCu „Tatăl minciunii” nu se discută niciodată§ O majoritate copleșitoare de creștini, pur și simplu, nu mai sesizează prezența și acțiunea lui Satana în lume și nu mai simt, deci, nevoia de a renunța la lucrurile și la slujirea lui, cum au promis în Taina Sfântului Botez. Aceștia nu mai discern evidenta idolatrie care impregnează ideile și valorile în care oamenii trăiesc azi și care determină, orientează și aservesc viața, nu mai discern evidenta idolatrie tangibilă a păgânismului de altădată. Ei rămân orbi la faptul că acțiunea lui Satana constă esențialmente în a falsifica și a contraface, a deturna de la semnificația lor reală înseși valorile pozitive, a face ca albul să pară negru și invers, a practica jocul subtil și pervers al minciunii și confuziei.\nSe cunoaște din istoria vieții duhovnicești că s-a arătat diavolul unui călugăr tânăr, dar foarte îmbunătățit, povățuindu-l mereu la bine, până când cuviosul s-a încredințat că acesta este un duh bun, trimis de Dumnezeu. După ce s-a încredințat el, duhul i-a șoptit, într-o zi: „Iată că tu ești drept și bun, iar duhovnicul tău te persecută” (pentru că acela cu adevărat îl punea la anumite probe spirituale ca pentru începători). „Duhovnicul greșește; din ură și gelozie se poartă așa cu tine. Mergi la el și, dacă și de data asta te va ocărî, să știi că e diavol întruchipat. Omoară-l!”. Și așa a făcut, nedându-și seama că asculta tocmai de diavol, care ne amăgește prin șoaptele sale mincinoase, fiind „mincinos și tatăl minciunii”.\nSpunând că „largă este poarta și lată este calea care duce la pieire și mulți sunt cei care apucă pe ea“, Domnul arată că unul dintre principalele șiretlicuri ale diavolului este îndemnul: „Fiecare face aceasta! Nu poate fi rău!”. Aceasta este metoda folosită de diavol ca să ne deruteze. Aceasta este calea care duce la pierire, cum spune Domnul. Binele nu este bazat pe ceea ce fac toți, ci este bazat pe voința lui Dumnezeu. Binele este bine chiar dacă nu-l face nimeni. Răul este rău chiar dacă îl fac toți. Hristos a spus că singura cale care duce la viață este cea care trece prin poarta cea strâmtă. „Viața” despre care vorbește Mântuitorul este viața veșnică, pe care o putem avea numai prin credința în El și printr-o aleasă comportare morală. Toți oamenii sunt confruntați cu alegerea destinului lor etern. Calea lată este calea acestei lumi și a tentațiilor ei, dar ea se termină în ruina veșnică. Calea îngustă, calea credinței în Hristos, conduce la cer și la viața veșnică. Creștinul trebuie să lupte pentru a se înscrie între cei puțini aleși, adevărații fii ai lui Dumnezeu, care au ales să urmeze calea îngustă și calea grea ce duce la Împărăția lui Dumnezeu.\nVechiul fort din Belgia se credea să fie de necucerit până ce dușmanul a apărut deghizat. Dușmanul nostru întotdeauna apare mascat ca un lup îmbrăcat în piele de oaie. Unul din șiretlicurile lui este: „Nu poate fi rău! Privește! Fiecare face aceasta!”. Să fim atenți la șoapta sa vicleană, să nu deschidem ușa „vicleanului” (Efes. 6, 16). Sfântul Apostol Iacob ne îndeamnă: „Stați împotriva diavolului, și el va fugi de la voi” (Ic. 4, 7). Iar Sfântul Ioan Gură de Aur spune că Satana poate să ne biruiască doar în măsura în care e periculos un câine legat. Numai atunci putem fi mușcați de câine, când ne apropiem și intrăm în cercul în care acesta se mișcă. Dacă nu intrăm în acea zonă periculoasă, animalul este inofensiv. Așa stau lucrurile și cu primejdia pe care o prezintă duhurile care ne ispitesc la rău și ne asaltează cu șoaptele lor viclene. Dacă știm că ele prin ispitire vor să ne facă părtași la chinurile iadului, atunci trebuie să ne ferim ca de foc de șoaptele diavolului și să le respingem.\nIspitele vin, dar armele creștinului neutralizează lucrarea demonilor§ Prin moartea lui Hristos de pe Golgota și prin Învierea Sa din morți, s-au sfărâmat porțile iadului, iar puterea Satanei a slăbit mult. Totuși, Dumnezeu permite duhurilor necurate să ne ispitească pentru ca să dea prilej credincioșilor să se încununeze. Fericitul Augustin zice: „Ispitele trebuie să fie. Căci cine poate fi încununat altfel decât dacă luptă corect? Dar unde este lupta dacă nu este vrăjmașul care să atace?”.\nNoi, creștinii, putem să ne apărăm și să-l biruim pe diavol, folosind anumite arme duhovnicești. Prima armă este CREDINȚA în Dumnezeu, pe care o avea și tatăl demonizatului din Sfânta Evanghelie. Luminați de făclia credinței, prindem înțelepciune cerească, ca și Iisus, și îl izbim la pământ pe cel viclean, zicându-i: „Înapoia mea, Satano!”. De diavol ne putem apăra prin semnul crucii, căci zice Sfântul Chiril al Ierusalimului: „Precum câinele fuge de bățul cu care a fost lovit, tot așa și dracul fuge de Crucea care îi amintește că prin ea a fost biruit”. Dacă vrem ca Cel-Rău să nu pună stăpânire pe noi, trebuie să folosim și arma rugăciunii, cum ne îndeamnă Domnul: „Privegheați și vă rugați, ca să nu intrați în ispită” (Mt. 26, 41). Rugăciunea trebuie întărită cu POSTUL, fiindcă Mântuitorul a spus că neamul demonilor iese din om și se îndepărtează „numai prin rugăciune și prin post” (Mt. 17, 21).\nDatori suntem să ducem luptă neîncetată împotriva diavolului. Noi singuri suntem slabi, dar Dumnezeu ne dă o putere de rezistență neobișnuită, încât nimeni nu poate sta împotriva noastră. Să ne încredem, așadar, în Fiul lui Dumnezeu, Care S-a întrupat „să strice lucrurile diavolului” (I In. 3, 8). Precum Domnul Însuși ne învață, noi trebuie să ne rugăm mereu Tatălui ceresc, zicând: „Și nu ne duce pe noi în ispită, ci ne izbăvește de Cel-Rău” (Mt. 6, 13). Amin.\n","date":"14 aprilie 2024","img":"/cuvant-duhovnicesc/diavolul-potrivnicul-nostru-si-al-adevarului/featured.jpg","lang":"ro","langName":"Română","largeImg":"/cuvant-duhovnicesc/diavolul-potrivnicul-nostru-si-al-adevarului/featured_hu_b662a82dd89b5428.jpg","month":[{"title":"2024-04","url":"/month/2024-04/"}],"permalink":"/cuvant-duhovnicesc/diavolul-potrivnicul-nostru-si-al-adevarului/","series":[],"smallImg":"/cuvant-duhovnicesc/diavolul-potrivnicul-nostru-si-al-adevarului/featured_hu_e00de57253210e18.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 4-a Din Postul Mare","url":"/tags/duminica-a-4-a-din-postul-mare/"},{"title":"Duminica a Sfântului Cuvios Ioan Scărarul","url":"/tags/duminica-a-sf%C3%A2ntului-cuvios-ioan-sc%C4%83rarul/"}],"timestamp":1713052800,"title":"Diavolul, potrivnicul nostru și al Adevărului","year":[{"title":"2024","url":"/year/2024/"}]},{"authors":[{"title":"","url":"/authors/ips-calinic--arhiepiscopul-sucevei-si-radautilor/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 3-a din post (a Sfintei Cruci)\n„Zis-a Domnul: Oricine voiește să vină după Mine, să se lepede de sine, să-și ia crucea și să-Mi urmeze Mie. Căci cine va voi să-și scape viața și-o va pierde, iar cine își va pierde viața sa pentru Mine și pentru Evanghelie, acela și-o va mântui. Căci ce-i folosește omului să câștige lumea întreagă, dacă-și pierde sufletul? Sau ce ar putea să dea omul în schimb pentru sufletul său? Căci de cel ce se va rușina de Mine și de cuvintele Mele în neamul acesta desfrânat și păcătos, și Fiul Omului Se va rușina de el când va veni întru slava Tatălui Său, cu sfinții îngeri. Și le zicea lor: Adevărat grăiesc vouă că sunt unii din cei ce stau aici care nu vor gusta moartea până ce nu vor vedea Împărăția lui Dumnezeu venind întru putere.” (Marcu 8, 34-38; 9, 1)\nDin momentul răstignirii Domnului Hristos, Sfânta Cruce a dobândit noi valențe, valențe dumnezeiești.\nAstfel, Biserica a consacrat Sfintei Cruci trei sărbători anuale. Prima este Înălțarea Sfintei Cruci (14 septembrie), când Sfânta Cruce a fost înălțată în văzul tuturor credincioșilor a doua zi după sfințirea Bisericii Sfântului Mormânt de către Patriarhul Maxim al Ierusalimului (333-348). Sărbătoarea datează din anul 335.\nA doua, Scoaterea Sfintei Cruci (1 august), amintește de victoria bizantinilor, sub domnia lui Manuel Comnenul (1143-1180), împotriva saracinilor.\nA treia, Duminica Sfintei Cruci, prăznuită în a treia duminică din Postul Mare și amintind de transferarea unui fragment din Sfânta Cruce de la Ierusalim la Apameea, între anii 715 și 730, fragment dăruit de Patriarhul Ioan al V-lea al Ierusalimului Episcopului Alpheios de Apameea.\nSe mai vorbește despre o a doua Înălțare a Sfintei Cruci, care a avut loc după victoria împăratului bizantin Heraclie asupra perșilor (628), când Sfânta Cruce a fost readusă din Babilon la Ierusalim și înălțată de Patriarhul Zaharia (609-632), la 14 septembrie 630.\nMai târziu, în jurul anului 635, ea a fost dusă, din cauza pericolului arab, la Constantinopol și așezată de către Patriarhul Serghie I (610-638) în Biserica Vlaherne.\nSe știe că după prima ceremonie a înălțării Sfintei Cruci s-a dezvoltat cultul ei, însă nu s-a generalizat.\nAflarea Sfintei Cruci, la 14 ani după arătarea ei pe cer Sfântului Constantin cel Mare (312), o datorăm Sfintei Împărătese Elena, care, împreună cu Patriarhul Macarie al Ierusalimului (313-333), a întreprins, în anii 326-327, o campanie de săpături arheologice în zona dealului numit Golgota.\nPotrivit tradiției, consemnată de istoricii Socrate Scolasticul, Sozomen și Teodoret, Sfânta Cruce a Mântuitorului Iisus Hristos ar fi fost descoperită - sau aflată - împreună cu celelalte două cruci într-o fântână din apropierea Golgotei.\nIdentificarea Sfintei Cruci s-a făcut printr-o minune.\nUna dintre tradiții spune că de ea a fost atins un mort, iar mortul a înviat.\nO alta spune că o femeie grav bolnavă s-a vindecat numai cât s-a atins de Sfânta Cruce.\nCa simbol creștin oficial, Sfânta Cruce apare abia pe la sfârșitul secolului al IV-lea și începutul secolului al V-lea. Însă semnul Sfintei Cruci a însoțit pe credincioși chiar și în catacombe, încă din secolul I.\nCrucea, a cărei putere și sfințenie stau în simbolismul ei, este Hristos Cel răstignit pe Care noi Îl propovăduim, scrie Sfântul Apostol Pavel (I Corinteni 1, 23). Deci, în Sfânta Cruce Îl avem pe Hristos. Și dacă Îl avem pe Hristos, implicit avem imprimate și numele celorlalte două Persoane ale Sfintei Treimi, dar și umanitatea recapitulată în El.\nDe aceea întipărim în noi acest semn al Sfintei Cruci în numele Tatălui și al Fiului și al Sfântului Duh, ori de câte ori căutăm să intrăm în comuniune cu Dumnezeu.\nSfântul Evanghelist Ioan subliniază că prin această pecete ne arătăm identitatea (Apocalipsa 7, 3-4). Prin semnul Sfintei Cruci, însoțit de voința și credința noastră profundă, ni-L facem transparent pe Dumnezeu și devenim la rându-ne disponibili pentru Dumnezeu. Deci, suntem ai lui Dumnezeu Cel în Treime!\nAnticipare a Sfintelor Pătimiri§ Referatul biblic de la Sfântul Evanghelist Marcu (8, 34-38), rânduit a se citi în cadrul Sfintei Liturghii în această duminică, se găsește și la Sfinții Evangheliști Matei (16, 24-28) și Luca (9, 23-27). Cuvintele pericopei sunt adresate „mulțimii”, respectiv „ucenicilor” (Marcu 8, 34). Sfântul Evanghelist Luca spune că erau adresate „către toți” (Luca 9, 23).\nPericopa evanghelică urmează celei dintâi prevestiri a Sfintelor Sale Pătimiri. Iisus le-a mai vorbit apostolilor și cu alte ocazii despre acest moment, cum ar fi: cu prilejul curățirii templului, când le-a zis: „Dărâmați templul acesta și în trei zile îl voi ridica” (Ioan 2, 19); sau când le-a spus ucenicilor lui Ioan: „Vor veni zile când Mirele va fi luat de la voi” (Matei 9, 15); sau când i-a dezvăluit lui Nicodim: „Și după cum Moise a înălțat șarpele în pustie, așa trebuie să Se înalțe Fiul Omului” (Ioan 3, 14); sau atunci când le-a răspuns cărturarilor care Îi cereau semn din cer: „Precum a fost Iona în pântecele chitului trei zile și trei nopți, așa va fi și Fiul Omului în inima pământului trei zile și trei nopți” (Matei 12, 40).\nSe pare că ascultătorii n-au înțeles nimic din spusele lui Iisus. Așa stând lucrurile de această dată, Iisus s-a adresat pe față cercului restrâns al ucenicilor: „Fiul Omului trebuie să pătimească multe și să fie defăimat de bătrâni, de arhierei și de cărturari și să fie omorât, iar după trei zile să învieze” (Marcu 8, 31). Adică, să fie omorât de coaliția conducătorilor iudei, Sanhedrinul, reprezentat de „bătrâni” (autoritatea civilă), arhierei (autoritatea religioasă) și cărturari (autoritatea intelectuală).\nEshatologicul „trebuie” nu presupune o desfășurare impusă a Pătimirilor, ci împlinirea voită de către Iisus a iconomiei mântuirii oamenilor, prevestită în Vechiul Testament: „Disprețuit era și cel din urmă dintre oameni; om al durerilor și cunoscător al suferinței, unul înaintea căruia să-ți acoperi fața; disprețuit și nebăgat în seamă. Dar el a luat asupră-Și durerile noastre” (Isaia 53, 3-4), și întărită de cuvintele Dreptului Simeon în momentul aducerii la templu: „Iată, Acesta este pus spre căderea și spre ridicarea multora din Israel și ca un semn care va stârni împotriviri” (Luca 2, 34).\nIconomia mântuirii prin Jertfă este de neînțeles pentru rațiunea umană§ Vestea a căzut ca un trăsnet. La orice s-ar fi așteptat apostolii și cei care-L urmau, numai la așa ceva nu. Atunci, Petru L-a luat pe Iisus de o parte și „a început să-L dojenească, zicându-I: Fie-Ți milă de Tine, să nu Ți se întâmple Ție aceasta” (Matei 16, 22). Apostolul Petru a încercat - fără îndoială - să-I sugereze Mântuitorului să evite Ierusalimul. El ar fi vrut ca nimic din cele spuse să nu I se întâmple, omenește vorbind. Însă planul lui Dumnezeu era altul.\nIisus, indignat de sugestiile apostolului, opuse învățăturii Sale, întorcându-se spre Petru, l-a mustrat: „Mergi înapoia Mea, Satano! Sminteală Îmi ești; că nu cugeți cele ale lui Dumnezeu, ci cele ale oamenilor” (Matei 16, 23). Pentru o clipă, Petru a devenit prototipul gândirii omenești care, adesea influențată emoțional, nu observă că în spatele raționamentelor se ascunde ispititorul de altădată din pustia Carantaniei, căruia i-a spus Mântuitorul: „Piei, Satano, căci scris este: «Domnului Dumnezeului tău să te închini și Lui singur să-I slujești»” (Matei 4, 10). Petru avea atunci un fel de a gândi sugerat de diavol.\nÎnsă, când Iisus i-a zis lui Petru: „Mergi înapoia Mea, Satano! Sminteală Îmi ești” (Matei 16, 23), nu i s-a adresat lui Petru ca unui posedat, ci diavolului care se folosea de el și care îl făcea să fie potrivnic planului lui Dumnezeu. Căci Îi cerea de fapt lui Iisus să renunțe la adevărata Sa misiune mesianică.\nAsumarea Crucii este o lucrare zilnică§ Așa stând lucrurile, Hristos le-a recomandat câteva principii morale în vederea dobândirii unei răsplăți veșnice: „Oricine voiește să vină după Mine să se lepede de sine, să-și ia crucea și să-Mi urmeze Mie” (Marcu 8, 34). „Mie!”, nu altcuiva, a spus Mântuitorul.\nCuvinte greu de înțeles, dar și de urmat, căci presupuneau o supușenie spirituală necondiționată. Cu atât mai greu de înțeles era Jertfa Sa mântuitoare. Sfântul Evanghelist Luca întărește: „Să-și ia crucea în fiecare zi și să-Mi urmeze Mie” (9, 23). De aici reiese, cu și mai multă pregnanță, că această invitație presupune o angajare fermă, un act responsabil. Cel care vrea să fie ucenicul lui Hristos trebuie să împlinească trei condiții indispensabile: să se lepede de sine, să-și ia crucea sa și să-I urmeze.\nTrebuie spus că în această succesiune putem discerne un adevăr de netăgăduit, și anume acela că Hristos îi oferă omului o orientare, nu-l lasă suspendat. Crucea îi indică sensul ascensiunii. Însă calea spre Hristos presupune lepădarea de sine, ieșirea din autosuficiență. Asumarea personală a crucii arată că nu este vorba de o poziționare exterioară a ucenicului în raport cu Iisus, ci despre o lucrare zilnică (Luca 9, 23). Omul are libertatea de a fi cu Hristos sau de a refuza. Numai că orice altă cale decât cea de împreună-lucrare cu Dumnezeu este prăpăstioasă (Pilde 15, 9).\nUrmarea lui Hristos este un drum spre tine însuți§ Urmarea lui Hristos presupune o maximă dăruire de sine. Fără o renunțare liber consimțită la hedonismele sinelui, astfel încât în sinele nostru să viețuiască Hristos (Efeseni 3, 17) și fără o asumare a responsabilității Crucii, cu tot ceea ce implică ea, nu poți să devii ucenicul lui Hristos, nu poți să-L urmezi pe Hristos. Or, fără Hristos nu poți face nimic (Ioan 15, 5).\nDrumul spre El nu este unul spre în afară, ci spre interiorul nostru. Aici vrea El să se întâlnească cu noi. Pricina pentru care El cere acestea de la apostoli este justificată: „Căci cine va voi să-și scape sufletul îl va pierde, iar cine va pierde sufletul său pentru Mine și pentru Evanghelie, acela îl va scăpa” (Marcu 8, 35).\nSfinții Evangheliști Matei și Luca vorbesc despre mântuirea vieții prin martiriu. Sfântul Evanghelist Luca consemnează: „Cine va căuta să scape sufletul, îl va pierde; iar cine îl va pierde, acela îl va dobândi” (Luca 17, 33). Iar Sfântul Evanghelist Matei este și mai explicit: „Cine ține la sufletul lui îl va pierde, iar cine-și pierde sufletul lui pentru Mine, îl va găsi” (Matei 10, 39).\nAtașamentul față de Hristos implică suferințe fizice și morale, sintetizate în suferințele provocate de Cruce. Atașamentul nu cunoaște limite; de aceea și răsplata este pe măsură: „Viața veșnică”. Martirii au transpus Evanghelia în viața lor, dovedind adevărul și logica celor spuse de Hristos.\nÎn mâinile lui Dumnezeu, sufletul nostru este neprețuit§ Valoarea sufletului este incomensurabilă. Hristos a atenționat: „Ce-i folosește omului să câștige lumea întreagă, dacă-și pierde sufletul? Sau ce ar putea să dea omul în schimb pentru sufletul său?” (Marcu 8, 36-37). Sufletul are valoare veșnică, fapt pentru care nu-l poți vinde și nici cumpăra. Mergi dincolo cu ce ai făcut pentru sufletul tău și al altora. Dai ca să primești cu dobândă în Împărăția lui Dumnezeu. Sufletul are un asemenea preț, încât toată lumea nu prețuiește cât el, întrucât existența la care-l cheamă Dumnezeu este transcendentă.\nHristos conchide în manieră profetică, dar și eshatologică: „Căci de cel ce se va rușina de Mine și de cuvintele Mele, în neamul acesta desfrânat și păcătos, și Fiul Omului Se va rușina de el, când va veni întru slava Tatălui Său cu sfinții îngeri” (Marcu 8, 38).\nNeamul desfrânat despre care se face vorbire vizează pe cei îndepărtați de Dumnezeu, pe cei infideli lui Dumnezeu, pe cei care ezită să se lepede de sine, în sensul renunțării la ce-i tenebros în viața lor, pe cei care renunță la Cruce și implicit la a-L mărturisi pe Hristos și a-I urma.\nOr, a-I urma lui Hristos înseamnă a trăi în conformitate cu preceptele Sale, a trăi cu El și pentru El. De aceea, Iisus le-a atras atenția ascultătorilor Săi că după felul cum Îl mărturisesc vor fi și ei mărturisiți dincolo: „Căci Fiul Omului va să vină întru slava Tatălui Său, cu îngerii Săi; și atunci va răsplăti fiecăruia după faptele sale” (Matei 16, 27).\nPrin Cruce intrăm în lumina Învierii§ Textul Sfintei Evanghelii rânduite în Duminica a 3-a din post se încheie cu un verset din capitolul următor: „Adevărat grăiesc vouă că sunt unii din cei ce stau aici care nu vor gusta moartea până ce nu vor vedea Împărăția lui Dumnezeu venind întru putere” (Marcu 9, 1). Versetul anticipează nu atât Schimbarea la Față a Mântuitorului, întâmplată după șase zile de la acest moment, cât mai ales Învierea Sa, a cărei prevestire este descoperirea slavei Sale pe Muntele Taborului.\nAdevărul Învierii a atras după sine cinstirea Sfintei Cruci, adică lumina Învierii a adus și strălucirea Crucii. Este cunoscut faptul că dacă actul răstignirii pe cruce n-ar fi fost urmat de Înviere, crucea - obiect de dispreț în Antichitatea greco-romană - n-ar mai fi dobândit însușirea de altar de jertfă sfințit cu Sângele lui Hristos și n-ar mai fi fost cinstită, prin închinare, în Biserică.\nSfântul Ioan Damaschin numește Crucea „răsadul Învierii lui Hristos și pricină a învierii noastre” (Dogmatica, Cartea a IV-a, 11), iar Sfântul Apostol Pavel o numește „temeiul credinței adevărate, mai presus de înțelepciunea cuvântului sau a oamenilor” (I Corinteni 1, 17 și 2, 5).\nDa, prin Cruce și Înviere Hristos a arătat că moartea nu are ultimul cuvânt, ci doar îi dă omului posibilitatea de a trece prin Taina Sfântului Botez în nemurirea anticipată. În Taina Sfântului Botez, prin care am renăscut în Hristos, și în Taina Sfintei Euharistii, care ne desăvârșește nașterea din nou, ni se descoperă Crucea în toată tăria ei și, astfel, devenim purtători ai Tainei Crucii lui Hristos, care este „puterea lui Dumnezeu” (I Corinteni 1, 18).\nPrin Cruce, ca dar ceresc, Hristos dă sens vieții§ Fără Hristos cel răstignit, viața noastră nu are sens. De aceea, Sfântul Apostol Pavel nu voia să se laude decât în Crucea lui Hristos, ca singura putere și realitate prin care lumea este răstignită lui și el - lumii (Galateni 6, 14).\nÎnnoirea zilnică a omului, despre care vorbește Sfântul Pavel în a doua Epistolă către Corinteni (4, 16), se realizează prin Cruce și presupune o închinare „în duh”, care își află sensul și împlinirea în închinarea cea „în adevăr”, inaugurată de Iisus Hristos. Adevărul presupune participarea reală la plinătatea lui Hristos (Coloseni 2, 9-10), participare care se descoperă prin „semnul Fiului Omului” (Matei 24, 30).\nVechiul Testament prefigurează Sfânta Cruce sub diferite forme, astfel: sceptrul lui Israel (Facerea 47, 31); toiagul lui Moise, care se transformă în șarpe (Ieșirea 4, 2-4), dar și cel cu care a făcut să izvorască apă din stâncă (Ieșirea 17, 3-6); șarpele de aramă înălțat pe lemn (Numerii 21, 4-9); lemnul aruncat în izvorul de la Mara pentru îndulcirea apei (Ieșirea 15, 25); toiagul lui Aaron, care a odrăslit în cortul adunării (Numerii 17, 8); lemnul cu care Elisei a reușit să scoată toporul din apa Iordanului (IV Regi 6, 6) sau lemnele purtate de Isaac în spate pentru jertfirea lui (Facerea 22, 2-12), care au făcut minuni pentru că tăinuiau într-însele Crucea lui Hristos, care anticipează Învierea și Parusia (Matei 24, 30).\nPrin Cruce, ca dar ceresc (Evrei 6, 4), Împărăția lui Dumnezeu, care nu este din lumea aceasta, se poate realiza în sufletul nostru, ca anticipare a fericirii veșnice. Crucea inaugurează Împărăția lui Dumnezeu încă de pe pământ. Însă nu poți să înțelegi creația lui Dumnezeu în afara Crucii, scrie Sfântul Maxim Mărturisitorul.\nCrucea ne înnoiește și ne înveșnicește în Hristos§ Taina lui Hristos nu se poate descifra în afara Crucii. A purta Crucea lui Hristos înseamnă a trăi cu evlavie în El. Însă fiecare trebuie să-și asume responsabilitatea Crucii în mod liber consimțit. Mântuitorul a spus: „Oricine voiește să vină după Mine să se lepede de sine, să-și ia crucea și să-Mi urmeze Mie” (Marcu 8, 34). Vedeți, El nu constrânge pe nimeni, ci zice: „Oricine voiește”. Ca să urmezi lui Hristos trebuie, în prealabil, să renunți la tine, la „omul vechi”, la „trupul păcatului” (Romani 6, 6), pe de o parte, iar pe de alta, să-ți asumi responsabilitatea Crucii.\nO nerenunțare la sine și la cele din lumea aceasta, fără omorârea păcatelor proprii, duce la pierderea sufletului, după cuvintele Mântuitorului. Sau, cum spune Sfântul Evanghelist Ioan, renunțând la plăcerile lumii „îl va păstra pentru viața veșnică” (Ioan 12, 25).\nDe dragul credinței în Hristos, spun Sfinții Calist și Ignatie Xanthopol, suntem datori să ne dăm sufletul nostru și să nu ne cruțăm nici măcar viața noastră. Interesant este faptul că, pierzând „lumea întreagă cu toate tentațiile ei”, câștigăm nemurirea.\nCând Mântuitorul a avertizat: „Căci de cel ce se va rușina de Mine și de cuvintele Mele, în neamul acesta desfrânat și păcătos, și Fiul Omului Se va rușina de el când va veni întru slava Tatălui Său cu sfinții îngeri” (Marcu 8, 38), i-a avut în vedere pe toți „păcătoșii” din toate timpurile, care s-au lepădat de Crucea în care se regăsesc Pătimirile, dumnezeirea, umanitatea și Evanghelia Lui. Or, în afara Crucii, care este puterea lui Dumnezeu și pedagog spre Înviere pentru cei care ne mântuim (I Corinteni 1, 18), nu poți vedea slava dumnezeiască a lui Hristos, precum au văzut-o odinioară apostolii pe Tabor. Biserica noastră afirmă, în una din cântările liturgice, că prin Cruce „a venit bucurie la toată lumea” (a se vedea cântarea „Învierea lui Hristos văzând…”).\nPrin Cruce ești un permanent lucrător al virtuților§ Crucea este lemnul binecuvântat prin care se împlinește dreptatea lui Dumnezeu. Înțelepciunea lui Solomon surprinde acest adevăr: „Binecuvântat este lemnul care slujește la o trebuință binecuvântată” (14, 7).\nCrucea nu este idol, pentru că ea mijlocește lucrarea lui Dumnezeu în lume și lucrarea noastră întru Dumnezeu.\nJertfa mântuitoare a lui Hristos pe cruce a făcut posibilă îndumnezeirea firii umane, întărește Sfântul Apostol Pavel (Efeseni 1, 9), așa încât omul să poată dialoga cu Dumnezeu.\nTrăind în perspectiva eshatologică a Crucii, petrecem în rânduiala și starea ființelor netrupești și a sfinților; cu alte cuvinte, prin Cruce ești un permanent lucrător al virtuților. Brațele Crucii indicând punctele cardinale ale vieții fiecărui creștin, o deschidere de orizonturi duhovnicești, spune părintele Roman Braga.\nCrucea impusă cuiva nu îl mântuiește. Numai cel care este în stare să o primească de bună voie arată că a ieșit din lume, însă nu ca dintr-o ultimă realitate, și a ajuns la iubirea deplină de Dumnezeu.\nCrucea stabilește poziția omului în univers§ „Ce să fac ca să moștenesc viața veșnică?”, l-a întrebat tânărul bogat pe Domnul Hristos (Marcu 10, 21). „Luând crucea, vino și urmează Mie” (Marcu 10, 22), a fost răspunsul Mântuitorului la întrebarea lui, o întrebare care străbate veacurile. Cu alte cuvinte, realizează-ți coordonatele existenței tale după modelul Crucii lui Hristos, singura Persoană în care planurile Crucii au existat fără contradicții.\nEl este, spune același părinte, realizarea modului teandric la absolut: Dumnezeu adevărat și Om adevărat.\nNu doar tânărul bogat nu se putea defini, ci nu există om să se poată defini în afara Crucii, singura axă de coordonate care stabilește poziția omului în univers. Omul fiind punctul de intersecție dintre planul vertical, transcendent, și cel orizontal, istoric. Deci, omul se definește prin intersecția dintre cele două planuri în sensul că pune premisele pe un plan, respectiv pe cel orizontal, și trage concluziile pe cel vertical. De aceea, gândirea în perspectiva Crucii oferă omenirii libertatea infinită a creșterii în Dumnezeu. Or, asumarea liber consimțită a Crucii, cu tot ceea ce implică ea, poate da sens existenței omului; evident, un sens real, autentic, și nu o iluzorie împlinire. Fără acest semn, existența omului devine non-existență. Să nu fie!\nÎn afara Crucii, orice logică devine imposibilă și absurdă§ Sfinții Părinți consideră Crucea, pe Hristos Cel răstignit, singurul mijloc prin care ne putem mântui; ieromonahul Makarios Simonopetritul o numește plastic „pana cu care Hristos a semnat actul eliberării noastre” din robia păcatului.\nCine privește Crucea, acest martor al pogorârii lui Hristos la noi și prețul răscumpărării noastre, cu dispreț, arată că nu crede în ea și, implicit, în El; prin urmare, nu se poate mântui, întrucât nu acceptă răscumpărarea sa de către Dumnezeu.\nVenerând însă Crucea, primești totodată pe Duhul Sfânt lucrător în ea și, respectiv, efectele mântuitoare ale Sfintelor Pătimiri ale lui Hristos. Ți se deschid toate ușile închise, precum odinioară celor de demult.\nPrin Cruce, ca putere și sceptru al lui Dumnezeu, poți birui patimile, așa încât pentru unii ea este pricină de mântuire, iar pentru alții prilej de sminteală, după cum atenționează Sfântul Apostol Pavel (I Corinteni 1, 18). În afara Crucii, orice logică devine imposibilă și absurdă.\nHristos nu a înlăturat durerile, ca urmări ale patimilor și păcatelor noastre pe care le-a asumat de bunăvoie, ci le-a răbdat până ce le-a biruit definitiv prin moartea Sa. Tocmai în aceasta constă întreaga taină a Sfintei Cruci, semn al Fiului Omului, care se va arăta pe cer la timpul de pe urmă, precum odinioară Sfântului Constantin cel Mare.\nFie ca noi, cei care ne-am răstignit sinele împreună cu patimile și cu poftele ce izvorăsc din iubirea acestuia, asumându-ne liber consimțit și nu din silă responsabilitatea Crucii, după cuvântul Sfântului Apostol Pavel: „Nouă să nu ne fie a ne lăuda, fără numai în crucea Domnului nostru Iisus Hristos, prin care lumea este răstignită pentru noi, și noi pentru lume!” (Galateni 6, 14), să ne învrednicim de bucuria vederii slavei lui Dumnezeu în Împărăția Sa, potrivit chemării Lui: „Bine, slugă bună și credincioasă, (…) intră întru bucuria Domnului tău” (Matei 25, 23).\nÎnchei aceste gânduri, care se vor a fi o pledoarie pentru o teologie a Crucii, cu recomandarea scriitorului bisericesc Tertulian: „Când te pornești la drum, când vii sau când te duci, când îți pui papucii în picioare, la baie sau la masă, când aprinzi focul sau când te așezi sau te scoli, fă-ți semnul Sfintei Cruci”.\n","date":"7 aprilie 2024","img":"/cuvant-duhovnicesc/crucea-stabileste-pozitia-omului-in-univers/featured.jpg","lang":"ro","langName":"Română","largeImg":"/cuvant-duhovnicesc/crucea-stabileste-pozitia-omului-in-univers/featured_hu_70139b2a78c654c2.jpg","month":[{"title":"2024-04","url":"/month/2024-04/"}],"permalink":"/cuvant-duhovnicesc/crucea-stabileste-pozitia-omului-in-univers/","series":[],"smallImg":"/cuvant-duhovnicesc/crucea-stabileste-pozitia-omului-in-univers/featured_hu_af05b75cfe12dfb.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 3-a Din Postul Mare","url":"/tags/duminica-a-3-a-din-postul-mare/"},{"title":"Duminica Sfintei Cruci","url":"/tags/duminica-sfintei-cruci/"}],"timestamp":1712448000,"title":"Crucea stabilește poziția omului în Univers","year":[{"title":"2024","url":"/year/2024/"}]},{"authors":[{"title":"","url":"/authors/ips-teodosie--arhiepiscopul-tomisului/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 2-a din post (a Sfântului Grigorie Palama)\n„În vremea aceea, intrând iarăși Iisus în Capernaum, după câteva zile s-a auzit că este în casă. Și îndată s-au adunat așa de mulți, încât nu mai era loc nici înaintea ușii, iar Dânsul le grăia cuvântul (lui Dumnezeu). Și au venit la El, aducând un slăbănog, pe care-l purtau patru oameni. Dar, neputând ei din pricina mulțimii să se apropie de El, au desfăcut acoperișul casei unde era Iisus și, prin spărtură, au coborât patul în care zăcea slăbănogul. Iar Iisus, văzând credința lor, i-a zis slăbănogului: Fiule, iertate îți sunt păcatele tale! Și erau acolo unii dintre cărturari care ședeau și cugetau în inimile lor: Pentru ce vorbește Acesta astfel? El hulește. Cine poate să ierte păcatele, fără numai singur Dumnezeu? Și îndată, cunoscând Iisus cu duhul Lui că așa cugetau ei în sine, a zis lor: De ce cugetați acestea în inimile voastre? Ce este mai ușor, a zice slăbănogului: Iertate îți sunt păcatele, sau a zice: Scoală-te, ia-ți patul tău și umblă? Dar ca să știți că putere are Fiul Omului a ierta păcatele pe pământ, a zis slăbănogului: Zic ție: Scoală-te, ia-ți patul tău și mergi la casa ta! Și s-a ridicat îndată și, luându-și patul, a ieșit înaintea tuturor, încât erau toți uimiți și slăveau pe Dumnezeu, zicând: Asemenea lucruri n-am văzut niciodată.” (Marcu 2, 1-12)\nAstăzi suntem în Duminica a doua a Postului Mare, în care Sfânta Evanghelie ne prezintă o minune atât de grăitoare, prin care Mântuitorul Hristos se arată Dumnezeu adevărat, mai ales prin faptul că vindecă, dar iartă și păcatele. Ni se arată o strânsă legătură între boală și păcat. Prin căderea în păcat a primilor oameni și, prin extensie, a întregii umanități, toți fiii lui Adam poartă consecințele separării de Dumnezeu: boala, suferința și moartea.\nMântuitorul a venit în Capernaum, unde se mutase după alungarea Sa din Nazaret. Când s-a auzit că este în casă, s-a adunat mulțime de popor, încât nimeni nu mai putea să intre nici măcar în curte din pricina îmbulzelii. Aici se afla un om slăbănog zăcând în pat. Au venit patru prieteni credincioși ai acestui slăbănog, auzind și ei că a venit Iisus, fiindcă se dusese vestea că El vindecă orice boală și orice neputință. Prietenul lor era atât de grav bolnav, astfel încât nu mai putea să se ridice sau să meargă sprijinit. Cei patru oameni cu inimă curată l-au luat, cu tot cu pat, să-l ducă la Iisus. Pentru că aveau o credință atât de sigură că Mântuitorul îl poate vindeca pe slăbănog, aceștia au desfăcut acoperișul casei în care era Iisus și prin spărtură au lăsat în jos patul cu slăbănogul. Iisus, văzând credința lor, a zis slăbănogului: „Fiule, iertate îți sunt păcatele tale”.\nAcolo, ca de obicei, erau și farisei și mai mari ai poporului. Auzind ei aceste cuvinte, cugetau foarte rău despre Iisus, zicând: „Acesta hulește! Cine poate să ierte păcatele, decât singur Dumnezeu?”. Iisus știa ce gândesc aceștia și de aceea le-a dat îndată un răspuns nu numai cu vorba, ci și cu fapta, zicându-le: „De ce cugetați acestea în inimile voastre? Ce este mai greu a zice slăbănogului: Iertate sunt păcatele, sau a zice: Ia-ți patul tău și mergi la casa ta? Dar, iată, ca să știți că putere are Fiul Omului să ierte păcatele, a zis slăbănogului: Ia-ți patul tău și mergi la casa ta”. Și îndată în văzul mulțimii de acolo, cel slăbănog s-a ridicat deodată. Și-a luat patul și a ieșit.\nMulțimile, văzând această minune, au fost uimite și ziceau: „Niciodată nu s-a văzut așa ceva”. Păcatul i-a adus slăbănogirea acestui om. De aceea, Mântuitorul Hristos a înlăturat cauza și omul s-a făcut sănătos. I-a iertat păcatele. Vindecarea autentică, după cum suntem încredințați, acoperă atât aspectele spirituale, cât și pe cele trupești, fiind acordată exclusiv de Dumnezeu, „Cel ce curățește toate fărădelegile tale, Cel ce vindecă toate bolile tale, Cel ce izbăvește din stricăciune viața ta, Cel ce te încununează cu milă și cu îndurări” (Psalmul 102, 3-4).\nPotrivit legilor firii, un om care zace în pat ani de zile, oricât de bine ar fi tratat de un medic, nu poate nicidecum să se ridice imediat pentru că mușchii lui sunt atrofiați. Le trebuie un ajutor mușchilor, care n-au lucrat atât timp.\nDar la Dumnezeu toate sunt cu putință, pentru că Iisus Hristos era văzut ca om, dar era și Dumnezeu. Din acest motiv El avea putere să ierte și păcatele. I-a convins pe toți cei de acolo, care au rămas copleșiți de ziceau: „Asemenea lucruri n-am văzut niciodată”. Iată, așadar, care este puterea lui Dumnezeu!\nÎn credința creștină, suferința trupească nu este lipsită de sens; ea este percepută ca o modalitate prin care Creatorul, ca îngăduință și nu ca o pedeapsă, îi oferă creaturii Sale oportunitatea de a găsi calea răscumpărării prin pocăință. Acest proces implică autoexaminarea și acceptarea de bunăvoie a smereniei, a „duhului umilit” (Psalmul 50, 18), astfel încât să poată primi, cu osârdie și ajutor divin, harul mântuirii și coroana biruinței întru sfințenie.\nÎntrucât păcatul este adesea o dorință irațională de plăcere, în care omul își caută satisfacția egoistă, întoarcerea din păcat implică acceptarea suferinței, îmbrățișarea crucii, lupta împotriva atracției hipnotice a plăcerii și o disciplină riguroasă, atât la nivel spiritual, cât și fizic.\nCuvântul lui Dumnezeu a făcut să se ierte și păcatele și a făcut să se întărească și tot trupul celui slăbănog: a învârtoșat venele, a întărit trupul și toate mădularele au devenit puternice, încât cel ce zăcea în pat s-a ridicat deodată revigorat, ca și cum s-ar fi trezit din somn. Ba chiar a început să-și poarte și patul pe umerii lui. Atât de puternic și de sănătos a devenit. Așadar, puterii lui Dumnezeu niciodată nu i se poate da o tălmăcire lumească. Este puterea suprafirească a lui Dumnezeu și puterea Cuvântului lui Dumnezeu, căci prin El toate s-au făcut din cele ce alcătuiesc lumea întreagă, opera lui Dumnezeu (Ioan 1, 3).\nÎmpreună cu slăbănogul din Capernaum (Marcu 2, 1-12) suferim și noi consecințele păcatelor noastre și ale înaintașilor, însă, în foarte multe situații, mulți dintre noi se revoltă și refuză să accepte că „primim cele cuvenite după faptele noastre” (Luca 23, 41).\nRidicarea slăbănogului la cuvântul Mântuitorului Hristos a fost una din multele minuni pe care Le-a săvârșit Mântuitorul Hristos. Desigur, la această minune a contribuit credința slăbănogului, că de aceea îl numește „fiu” pentru că numai cel ce are credință este numit de Mântuitorul Hristos „fiu”. Iubirea pe care Dumnezeu o are pentru copiii Săi este infinită, fiindcă El „nu dorește moartea păcătosului, ci ca păcătosul să se întoarcă de la calea sa și să fie viu” (Iezechiel 33, 11). Părintele ceresc își caută cu ardoare copilul căzut în păcat, strigând precum odinioară în Eden: „Adame, unde ești?” (Facere 3, 9), chemându-l la viața veșnică prin pocăință - o renunțare sinceră și profundă la păcate, o căutare a căii Luminii și a Adevărului, o înviere din starea de moarte provocată de suferințele păcatelor: „Fiule, iertate îți sunt păcatele tale!” (Marcu 2, 5).\nA contribuit, desigur, și credința celor patru prieteni ai săi care au venit să-l ia de acasă, cu tot cu patul în care zăcea, aducându-l la casa unde s-a aflat Mântuitorul și spărgând până și acoperișul casei ca să ajungă înaintea Mântuitorului cu cel slăbănog. Așa cum reținem din Evanghelie, restabilirea sănătății depline, nu doar a celei fizice, trebuie să aibă drept scop recăpătarea legăturii iubitoare dintre om și Dumnezeu. Ea constă în restaurarea prin smerenie a naturii umane căzute, din cauza mândriei, în robia păcatului și a morții.\nMântuitorul lui Adam și al nostru, Domnul Iisus Hristos vindecă pe cel care a suferit odinioară din cauza poftei nemăsurate și s-a lăsat îmbolnăvit de duhul răutății. El cheamă tot neamul omenesc la sinceritate, la smerenie, la pocăință profundă și, în același timp, la propovăduirea Adevărului. Prin Cuvântul lui Dumnezeu se vindecă lumea bolnavă de păcat, căci „putere are Fiul Omului a ierta păcatele pe pământ” (Marcu 2, 10).\nSă ne rugăm Mântuitorului Hristos, căci și noi suntem slăbănogi. Dacă nu zăcem în pat, totuși avem păcate, avem boli și avem sufletul în suferință pentru păcatele noastre. Să-i cerem Mântuitorului Hristos în fiecare zi să ne ierte păcatele. Și pentru că suntem în Postul Mare, în a doua duminică, să ne pregătim de Spovedanie pentru că duhovnicul proclamă iertarea păcatelor prin rugăciune, dar Dumnezeu este Cel ce iartă păcatele noastre. Să avem mai multă credință în Dumnezeu, cunoscând și această minune cu vindecarea slăbănogului.\nDoamne, ajută-ne să credem, să ne rugăm și să primim iertarea și postul să-l ducem până la capăt ca să ne întâlnim cu Hristos Cel Înviat, pe care să-L așteptăm să intre cu Lumina Sa cea necreată și în sufletele noastre!\n","date":"31 martie 2024","img":"/cuvant-duhovnicesc/restabilirea-sanatatii-are-ca-scop-reaprinderea-iubirii-intre-dumnezeu-si-om/featured.jpg","lang":"ro","langName":"Română","largeImg":"/cuvant-duhovnicesc/restabilirea-sanatatii-are-ca-scop-reaprinderea-iubirii-intre-dumnezeu-si-om/featured_hu_8fde531d8bd60d13.jpg","month":[{"title":"2024-03","url":"/month/2024-03/"}],"permalink":"/cuvant-duhovnicesc/restabilirea-sanatatii-are-ca-scop-reaprinderea-iubirii-intre-dumnezeu-si-om/","series":[],"smallImg":"/cuvant-duhovnicesc/restabilirea-sanatatii-are-ca-scop-reaprinderea-iubirii-intre-dumnezeu-si-om/featured_hu_149409897a26718d.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 2-a Din Postul Mare","url":"/tags/duminica-a-2-a-din-postul-mare/"},{"title":"Duminica Sfântului Grigorie Palama","url":"/tags/duminica-sf%C3%A2ntului-grigorie-palama/"}],"timestamp":1711843200,"title":"Restabilirea sănătății are ca scop reaprinderea iubirii între Dumnezeu și om","year":[{"title":"2024","url":"/year/2024/"}]},{"authors":[{"title":"","url":"/authors/patriarhul-daniel/"}],"categories":[],"content":"Pastorala Sfântului Sinod\nal Bisericii Ortodoxe Române\nla Duminica Ortodoxiei din Anul Domnului 2024\nPREACUVIOSULUI CIN MONAHAL,\nPREACUCERNICULUI CLER\nȘI PREAIUBIȚILOR CREDINCIOȘI\nDIN PATRIARHIA ROMÂNĂ,\nHar, bucurie și pace de la Dumnezeu Tatăl, Fiul și Sfântul Duh,\niar de la noi părintești binecuvântări!\nPreacuvioși și Preacucernici Părinți,\nIubiți frați și surori în Domnul,\nDumnezeiasca Scriptură ne învață că Sfânta noastră Biserică este „trupul lui Hristos, plinirea Celui ce plinește toate întru toți” (Efeseni 1, 23). Biserica, având cap pe Mântuitorul Iisus Hristos (Efeseni 1, 22), continuă în lume, prin prezența Duhului Sfânt, lucrarea mântuitoare a lui Hristos, propovăduind cuvântul Lui, împărtășind harul dumnezeiesc, conducând spre Împărăția lui Dumnezeu pe toți cei care cred, se botează în numele Sfintei Treimi și Îi urmează Lui.\nDar Lumina lui Hristos, chiar de la începuturile creștinismului, a întâmpinat împotrivire, care, în timp, s-a manifestat prin erezii, schisme, persecuții, diferite tulburări, venite din partea vrăjmașilor Bisericii. Nu a existat punct din învățătura creștină care să nu fie atacat, tăgăduit sau interpretat greșit de învățăturile diferiților eretici. Taina Sfintei Treimi, dumnezeirea și omenitatea Mântuitorului, pururea-fecioria Maicii Domnului, Sfintele Taine, Sfintele Icoane, Sfânta Cruce, toate au fost contestate. Lupta a fost mare și grea, dar, de fiecare dată, s-au ridicat ierarhi și părinți întăriți și luminați de Duhul Sfânt, care, în timpul Sfintelor Sinoade Ecumenice, au combătut învățăturile greșite și au statornicit dreapta credință.\nÎmpărații bizantini iconoclaști vor să schimbe dreapta credință și luptă împotriva Bisericii§ Astăzi, în prima duminică a Sfântului și Marele Post, numită și Duminica Ortodoxiei, ne amintim de biruința dreptei credințe în fața ereziei iconoclaste, sărbătorind, totodată, biruința Ortodoxiei în fața tuturor ereziilor.\nCu toate că, încă din primele veacuri creștine, Sfintele Icoane au avut un loc aparte în cultul Bisericii și au constituit o componentă importantă a vieții religioase a credincioșilor, au existat voci care le-au respins, devenind luptători aprigi împotriva lor, adică iconoclaști.\nCel dintâi împărat bizantin care a emis acte oficiale împotriva cinstirii icoanelor a fost Leon al III-lea Isaurul (717-741). Acesta a promulgat între anii 726 și 729 mai multe decrete iconoclaste. Pentru Biserică a fost o perioadă zbuciumată, în care apărătorii dreptei credințe au avut de suferit: unii au fost torturați, alții, exilați, iar alții au murit ca martiri. Atunci au fost distruse și numeroase icoane, adevărate comori ale Bisericii Ortodoxe.\nUnul dintre cei care s-au ridicat hotărât în apărarea Sfintelor Icoane a fost Sfântul Ioan Damaschin, marele teolog și viețuitor al Mănăstirii „Sfântul Sava” din pustiul Iudeei. Alți părinți care au apărat cu argumente solide cinstirea Sfintelor Icoane au fost Sfântul Teodor Studitul, Sfântul Nichifor Mărturisitorul, Sfântul Grigorie Decapolitul ș.a.\nTulburările provocate de iconoclaști au continuat, încât, în anul 787, împărăteasa Irina (†802), în calitate de regentă, cu sprijinul Patriarhului Tarasie al Constantinopolului (784-806), a convocat Sinodul al VII-lea Ecumenic la Niceea, în provincia Bitinia din Asia Mică. Sinodul, la care au participat aproximativ 350 de episcopi, a hotărât că cinstirea icoanelor este o practică bineplăcută lui Dumnezeu. De asemenea, a precizat că icoanele pot fi pictate și trebuie cinstite, pentru că pe ele sunt zugrăvite chipurile unor persoane sfinte, iar cinstirea nu este adresată materiei icoanei, ci persoanei reprezentate pe icoană.\nDouă împărătese sprijină restabilirea cultului icoanelor și a păcii din Biserică§ Liniștea, însă, nu s-a așezat în Biserică nici după Sinodul al VII-lea Ecumenic din anul 787. Potrivnicii icoanelor au continuat lupta. Pentru a pune capăt controverselor, împărăteasa Teodora a Bizanțului (842-846) împreună cu Patriarhul Metodie au convocat un Sinod la Constantinopol, în martie 843. Sinodul a stabilit învățătura ortodoxă despre cinstirea icoanelor, pe temeiul Sfintei Scripturi și al scrierilor Sfinților Părinți, și a declarat valabile toate hotărârile celor șapte Sinoade Ecumenice. Întrucât restabilirea cultului icoanelor a avut loc în ajunul primei duminici din Postul Mare, aceasta a fost numită Duminica Ortodoxiei. De atunci, în fiecare an, în prima duminică din Postul Mare, care constituie un prim popas în urcușul duhovnicesc spre Înviere, Biserica dreptmăritoare din întreaga lume amintește de biruința asupra iconoclaștilor și aduce un omagiu celor care au luptat pentru dreapta credință.\nCuvântul „Ortodoxie” înseamnă „dreaptă credință” sau „dreaptă slăvire”. Ortodoxia înseamnă „a crede drept” nu în ceva, ci în Cineva, în Dumnezeu cel adevărat. Ortodoxia este legătura vie a omului cu Hristos, care ne duce la Dumnezeu Tatăl, la viața veșnică, deoarece spune Mântuitorul Hristos: „Eu sunt Calea, Adevărul și Viața. Nimeni nu vine la Tatăl decât prin Mine” (Ioan 14, 6). Cu alte cuvinte, credința în Mântuitorul nostru Iisus Hristos este calea adevărată care ne duce la viața veșnică.\nDuminica Ortodoxiei este și o aducere-aminte de credința strămoșilor noștri, care este credința Sfinților Apostoli, a Sfinților Părinți și a martirilor, și de felul cum înaintașii noștri au trăit și au apărat credința adevărată. Duminica Ortodoxiei este un moment de reflecție și de conștientizare a îndatoririlor care ne revin și nouă pentru a păstra tezaurul credinței moștenit de la strămoși și a-l transmite generațiilor viitoare, pentru a ne face datoria față de Dumnezeu și față de înaintașii noștri.\nDreptmăritori creștini,\nTemeiul reprezentării iconografice a Domnului nostru Iisus Hristos, a Maicii Sale și a sfinților este Întruparea Celei de a doua Persoane a Sfintei Treimi, Fiul lui Dumnezeu. Sfântul Evanghelist Ioan spune: „Și Cuvântul S-a făcut trup și S-a sălășluit între noi și am văzut slava Lui, slavă ca a Unuia-Născut din Tatăl, plin de har și de adevăr” (Ioan 1, 14). Și tot Sfântul Ioan Teologul mărturisește: „Ce era de la început, ce am auzit, ce am văzut cu ochii noștri, ce am privit și mâinile noastre au pipăit despre Cuvântul vieții, și Viața s-a arătat și am văzut-o și mărturisim și vă vestim Viața de veci, care era la Tatăl și s-a arătat nouă” (1 Ioan 1, 1-2).\nAstfel, icoana Mântuitorului nostru Iisus Hristos ne amintește de smerenia Fiului lui Dumnezeu, Care „S-a deșertat pe Sine, chip de rob luând, făcându-Se asemenea oamenilor, și la înfățișare aflându-Se ca un om, S-a smerit pe Sine, ascultător făcându-Se până la moarte, și încă moarte pe cruce” (Filipeni 2, 7), pentru a ne face pe noi, oamenii, fiii lui Dumnezeu după har (cf. Ioan 1, 12). Mântuitorul S-a smerit pe Sine, S-a pogorât din cer pe pământ, pentru ca pe oameni să-i ridice de pe pământ la cer.\nDeosebirea dintre icoană și idol: diferența dintre realitatea chipului unei persoane și un lucru inventat§ Icoana nu este un idol, cum greșit au interpretat prigonitorii Sfintelor Icoane și interpretează astăzi cei care tăgăduiesc cinstirea acestora. Idolul este zeul inventat, care nu există în realitate, un chip cioplit la care se închinau păgânii, crezând că acesta le ascultă și le împlinește cerințele. Icoana este un chip al unei persoane reale, fie că este Mântuitorul nostru Iisus Hristos, Maica Domnului sau sfinții lui Dumnezeu. Între icoană și persoana zugrăvită pe ea există o legătură duhovnicească, iar noi cinstim nu materia (lemnul sau pânza), ci persoana pictată, stabilindu-se o legătură tainică între prototip și noi. Creștinul ortodox, când se roagă în fața icoanelor, nu zice „icoană, ajută-mă!”, ci „Doamne, miluiește-mă!”, „Maica Domnului sau Preacurată Fecioară, ajută-mă!”, „Sfinte Ierarhe Nicolae sau Sfinte Gheorghe, roagă-te pentru noi!”.\nIcoanele ne pun în față scene din Sfânta Scriptură sau chipuri de persoane cu viață bineplăcută lui Dumnezeu, care s-au învrednicit de fericirea vieții veșnice în Împărăția cerurilor, amintindu-ne că omul este chemat la sfințenie.\nIcoanele sunt ferestre spre veșnicie, prin care sufletul nostru, privind spre cele sfinte, se înalță, crește duhovnicește. Este greu să ne imaginăm o casă de creștin dreptmăritor sau o biserică în care să nu fie nici o icoană. Un asemenea spațiu ar fi ca un deșert, un loc pustiu, fără Dumnezeu.\nIcoana înlesnește comunicarea cu persoana zugrăvită pe ea, către care noi îndreptăm rugăciunea noastră. În fața icoanei, rugăciunea este tainică, mai smerită, mai intensă. Icoana ne ajută să ne adunăm gândurile, să ne concentrăm atenția la rugăciune. Prezența harică a persoanei zugrăvite pe icoană devine un învățător care ne amintește că toți suntem chemați să ne facem părtași fericirii veșnice și că putem dobândi și noi, prin faptele credinței, Împărăția lui Dumnezeu.\nIcoana ne arată că omul poate birui păcatul și poate ajunge la îndumnezeire, cu ajutorul harului Duhului Sfânt și prin viață curată.\nIubiții noștri fii duhovnicești,\nBiserica Ortodoxă Română, în calitate de „mamă spirituală a poporului român” (Mihai Eminescu), a avut grijă tot timpul de fiii săi, indiferent unde s-au aflat aceștia, în țară sau în afara granițelor. Prin diferite programe de asistență social-filantropică au fost construite cantine pentru oamenii cu venituri modeste, au fost ridicate case pentru bătrâni, unități medicale pentru bolnavi, cămine pentru copii ș.a. Această activitate caritabilă a fost posibilă prin contribuția fiecărui membru al Bisericii, care a donat cu dărnicie din puținul său.\nUna dintre poruncile Mântuitorului este să fim milostivi: „Fiți milostivi, precum și Tatăl vostru este milostiv” (Luca 6, 36). Milostenia este manifestarea virtuții bunătății. Creștinul ortodox știe că, atunci când este milostiv, se aseamănă cu Dumnezeu, iar „Dumnezeu iubește pe cel care dă cu voie bună” (2 Corinteni 9, 7). Să nu uităm de semenul nostru care este în lipsuri, de cel flămând, de cel gol, de cel însetat, de cel bolnav, de cel din închisoare, de cel străin și pribeag, de cel în suferință, de cel întristat și înstrăinat, de cel care a rămas pe drumuri, fără adăpost, înțelegând că în fiecare dintre acești confrați ai noștri suferă tainic Însuși Hristos, Mântuitorul nostru (cf. Matei 25, 35-36).\nPentru susținerea activităților misionar-pastorale și social-filantropice ale Bisericii Ortodoxe Române, a fost instituit Fondul Central Misionar, în care sunt depuse donațiile de la fiecare parohie sau mănăstire a Bisericii Ortodoxe Române. Fondul Central Misionar este o expresie a solidarității ortodocșilor români, dar și o mărturie a unității de neam.\nDe susținerea acestui fond beneficiază, în fiecare an, comunități parohiale, biserici, mănăstiri și așezăminte sociale din țară și din diaspora, care contribuie, astfel, prin activitățile misionare, sociale, educaționale și caritative, la păstrarea identității noastre românești.\nȘi în acest an ne adresăm, așadar, preoților și credincioșilor Sfintei noastre Biserici, cu îndemnul de a participa la colecta pentru Fondul Central Misionar și de a contribui fiecare după puterea și inima lui, din dragoste față de Dumnezeu și față de semeni, având conștiința că, ajutând Biserica neamului, ne ajutăm pe noi înșine ca popor dreptcredincios.\nAvând nădejdea că îndemnul nostru va fi auzit și că veți răspunde cu dărnicie creștină, vă mulțumim pentru generozitate și ne rugăm lui Dumnezeu să vă binecuvânteze cu darurile Sale cele bogate și să vă ajute în urcușul duhovnicesc spre slăvitul praznic al Învierii Domnului nostru Iisus Hristos!\nHarul Domnului nostru Iisus Hristos și dragostea lui Dumnezeu Tatăl și împărtășirea Sfântului Duh să fie cu voi cu toți! (2 Corinteni 13, 13).\nPreședintele Sfântului Sinod al Bisericii Ortodoxe Române\n† DANIEL\nArhiepiscopul Bucureștilor,\nMitropolitul Munteniei și Dobrogei,\nLocțiitorul tronului Cezareei Capadociei și\nPatriarhul Bisericii Ortodoxe Române\n† Teofan, Arhiepiscopul Iașilor și Mitropolitul Moldovei și Bucovinei\n† Laurențiu, Arhiepiscopul Sibiului și Mitropolitul Ardealului\n† Andrei, Arhiepiscopul Vadului, Feleacului și Clujului și Mitropolitul Clujului, Maramureșului și Sălajului\n† Irineu, Arhiepiscopul Craiovei și Mitropolitul Olteniei\n† Ioan, Arhiepiscopul Timișoarei și Mitropolitul Banatului\n† Petru, Arhiepiscopul Chișinăului, Mitropolitul Basarabiei și Exarhul Plaiurilor\n† Iosif, Arhiepiscopul Ortodox Român al Europei Occidentale și Mitropolitul Ortodox Român al Europei Occidentale și Meridionale\n† Serafim, Arhiepiscopul Ortodox Român al Germaniei, Austriei și Luxemburgului și Mitropolitul Ortodox Român al Germaniei, Europei Centrale și de Nord\n† Nicolae, Arhiepiscopul Ortodox Român al Statelor Unite ale Americii și Mitropolitul Ortodox Român al celor două Americi\n† Nifon, Arhiepiscopul Târgoviștei, Mitropolit onorific și Exarh Patriarhal\n† Teodosie, Arhiepiscopul Tomisului\n† Calinic, Arhiepiscopul Sucevei și Rădăuților\n† Irineu, Arhiepiscopul Alba Iuliei\n† Varsanufie, Arhiepiscopul Râmnicului\n† Ioachim, Arhiepiscopul Romanului și Bacăului\n† Calinic, Arhiepiscopul Argeșului și Muscelului\n† Ciprian, Arhiepiscopul Buzăului și Vrancei\n† Casian, Arhiepiscopul Dunării de Jos\n† Timotei, Arhiepiscopul Aradului\n† Ignatie, Episcopul Hușilor\n† Lucian, Episcopul Caransebeșului\n† Sofronie, Episcopul Ortodox Român al Oradiei\n† Iustin, Episcopul Ortodox Român al Maramureșului și Sătmarului\n† Nicodim, Episcopul Severinului și Strehaiei\n† Antonie, Episcopul de Bălți\n† Veniamin, Episcopul Basarabiei de Sud\n† Vincențiu, Episcopul Sloboziei și Călărașilor\n† Andrei, Episcopul Covasnei și Harghitei\n† Galaction, Episcopul Alexandriei și Teleormanului\n† Ambrozie, Episcopul Giurgiului\n† Sebastian, Episcopul Slatinei și Romanaților\n† Visarion, Episcopul Tulcii\n† Petroniu, Episcopul Sălajului\n† Nestor, Episcopul Devei și Hunedoarei\n† Ieronim, Episcopul Daciei Felix\n† Siluan, Episcopul Ortodox Român al Ungariei\n† Siluan, Episcopul Ortodox Român al Italiei\n† Timotei, Episcopul Ortodox Român al Spaniei și Portugaliei\n† Macarie, Episcopul Ortodox Român al Europei de Nord\n† Mihail, Episcopul Ortodox Român al Australiei și Noii Zeelande\n† Ioan Casian, Episcopul Ortodox Român al Canadei\n† Varlaam Ploieșteanul, Episcop-vicar patriarhal\n† Paisie Sinaitul, Episcop-vicar patriarhal\n† Timotei Prahoveanul, Episcop-vicar al Arhiepiscopiei Bucureștilor\n† Nichifor Botoșăneanul, Episcop-vicar al Arhiepiscopiei Iașilor\n† Ilarion Făgărășanul, Episcop-vicar al Arhiepiscopiei Sibiului\n† Benedict Bistrițeanul, Episcop-vicar al Arhiepiscopiei Vadului, Feleacului și Clujului\n† Paisie Lugojeanul, Episcop-vicar al Arhiepiscopiei Timișoarei\n† Marc Nemțeanul, Episcop-vicar al Arhiepiscopiei Ortodoxe Române a Europei Occidentale\n† Nectarie De Bretania, Episcop-vicar al Arhiepiscopiei Ortodoxe Române a Europei Occidentale\n† Sofian Brașoveanul, Episcop-vicar al Arhiepiscopiei Ortodoxe Române a Germaniei, Austriei și Luxemburgului\n† Damaschin Dorneanul, Episcop-vicar al Arhiepiscopiei Sucevei și Rădăuților\n† Emilian Crișanul, Episcop-vicar al Arhiepiscopiei Aradului\n† Timotei Sătmăreanul, Arhiereu-vicar al Episcopiei Ortodoxe Române a Maramureșului și Sătmarului\n† Gherontie Hunedoreanul, Arhiereu-vicar al Episcopiei Devei și Hunedoarei\n† Atanasie De Bogdania, Arhiereu-vicar al Episcopiei Ortodoxe Române a Italiei\n† Teofil De Iberia, Arhiereu-vicar al Episcopiei Ortodoxe Române a Spaniei și Portugaliei\nDescarcă documentul: PDF\n","date":"18 martie 2024","img":"/cuvant-duhovnicesc/cinstirea-icoanelor-exprima-dreapta-credinta-in-realitatea-intruparii-lui-hristos/featured.jpg","lang":"ro","langName":"Română","largeImg":"/cuvant-duhovnicesc/cinstirea-icoanelor-exprima-dreapta-credinta-in-realitatea-intruparii-lui-hristos/featured_hu_24c0ca9b194d0fb4.jpg","month":[{"title":"2024-03","url":"/month/2024-03/"}],"permalink":"/cuvant-duhovnicesc/cinstirea-icoanelor-exprima-dreapta-credinta-in-realitatea-intruparii-lui-hristos/","series":[],"smallImg":"/cuvant-duhovnicesc/cinstirea-icoanelor-exprima-dreapta-credinta-in-realitatea-intruparii-lui-hristos/featured_hu_12e3fd765b78a257.jpg","tags":[{"title":"Pastorala Sinodală","url":"/tags/pastorala-sinodal%C4%83/"}],"timestamp":1710720000,"title":"Cinstirea icoanelor exprimă dreapta credință în realitatea Întrupării lui Hristos","year":[{"title":"2024","url":"/year/2024/"}]},{"authors":[{"title":"","url":"/authors/ips-nifon--arhiepiscopul-targovistei-si-exarh-patriarhal/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica Izgonirii lui Adam din Rai (a Lăsatului sec de brânză)\n„Zis-a Domnul: Dacă veți ierta oamenilor greșelile lor, va ierta și vouă Tatăl vostru Cel ceresc; iar dacă nu veți ierta oamenilor greșelile lor, nici Tatăl vostru nu vă va ierta greșelile voastre. Când postiți, nu fiți triști ca fățarnicii; că ei își întunecă fețele, ca să se arate oamenilor că postesc. Adevărat grăiesc vouă: și-au luat plata lor. Tu însă, când postești, unge capul tău și fața ta o spală, ca să nu te arăți oamenilor că postești, ci Tatălui tău, Care este în ascuns, și Tatăl tău, Care vede în ascuns, îți va răsplăti ție. Nu vă adunați comori pe pământ, unde molia și rugina le strică și unde furii le sapă și le fură, ci adunați-vă comori în cer, unde nici molia, nici rugina nu le strică și unde furii nu le sapă și nu le fură. Căci unde este comoara voastră, acolo va fi și inima voastră.” (Matei 6, 14-21)\nÎn pericopa evanghelică a acestei zile se vorbește despre iertare, post și neagonisire. Este de fapt o pregătire duhovnicească pentru debutul postului, la capătul căruia sărbătorim Învierea Domnului.\nPostul reprezintă unul dintre actele de cult fundamentale și presupune abținerea de bună voie de la mâncarea de origine animală, ca de altfel și de la băutură, din motive religios-morale, pentru că, de regulă, postirea din vechime însemna să mănânci numai o dată pe zi și foarte puțin, după apusul soarelui și, mai ales, era vorba despre o intensificare a rugăciunii și a faptelor bune.\nPostul reprezintă o jertfă în primul rând, adică un act de iubire față de Dumnezeu și față de viața noastră, în cadrul căruia dăm prioritate relației noastre cu Dumnezeu și cu aproapele, pentru a ne vindeca sufletul și pentru a aprofunda comuniunea. Postul reprezintă, apoi, un prilej de a da prioritate lucrurilor cu adevărat esențiale în viețile noastre, și anume celor spirituale, căci așa cum spunea Mântuitorul: „Nu numai cu pâine va trăi omul, ci cu tot cuvântul ce iese din gura lui Dumnezeu” (Matei 4, 4). Avem astfel posibilitatea de a ne concentra pe cele spirituale, pe rugăciune, pe lecturile duhovnicești și pe binele făcut aproapelui, dar și pe participarea la slujbele speciale din această perioadă. În același timp, acea foame materială o transformăm în foame spirituală, în foame de Dumnezeu și de a împlini voia Lui. Postul ne conferă un adevărat privilegiu, și anume de a conștientiza că cele spirituale trebuie să aibă mereu prioritate în viețile noastre, că sufletul trebuie să conlucreze mereu cu trupul și că aprofundarea comuniunii cu Tatăl ceresc și cu semenii reprezintă o necesitate sacră, esențială ființei umane. Trebuie făcută precizarea că postul creștin nu reprezintă un scop în sine, ci este doar un mijloc de desăvârșire și care rămâne în strânsă legătură cu rugăciunea. El este un act de voință ce dă curs manifestării pocăinței pentru păcate. Postul nu trebuie confundat cu surogate ale societății moderne precum veganismul, dietele de orice fel ori regimul medical impus de starea de sănătate.\nPostul este o jertfă§ Prin intermediul postului ne întărim voința, ne purificăm mintea și aprofundăm iubirea, înaintăm pe drumul asemănării cu Dumnezeu și ne vindecăm de mândria și înstrăinarea de rostul vieții noastre. Postul este o jertfă și pentru că sacrifică poftele trupului pentru binele sufletului și reașază ordinea firească în viețile noastre.\nNu întâmplător, Sfântul Vasile cel Mare spunea că postul este „bun talisman al sufletului, tovarăș credincios al trupului, armă pentru luptători, loc de exercițiu pentru atleții credinței. Postul îndepărtează ispitele, postul îndeamnă spre evlavie. Postul este tovarăș al înfrânării și creator al castității”.\nDe altfel, titlul acestei duminici - „Izgonirea lui Adam din Rai” este grăitor, deoarece protopărinții noștri au ieșit din Paradis din cauza neascultării, pentru că au mâncat din pomul cunoștinței binelui și a răului, fără a avea voința întărită, încălcând astfel porunca lui Dumnezeu. De aceea, prin intermediul postului ne întărim în primul rând voința, exersăm ascultarea față de Creator și aprofundăm binele în viața noastră, bine care trebuie să fie mereu prioritar.\nPostul ca jertfă de iubire este un mijloc de a reintra în „raiul comuniunii cu Dumnezeu și cu aproapele”, de a exersa iubirea, de a ne împlini cu fidelitate rostul propriei noastre vieți. În acest sens, extrem de sugestivă este așezarea de către Biserică a duminicilor pregătitoare pentru intrarea în sfântul și marele post al Învierii Domnului: vedem mândria fariseului și smerenia vameșului, după care experimentăm trăirile fiului risipitor, urmând apoi să fim judecați pentru ceea ce greșim în relație cu Dumnezeu și cu semenii. Verdictul pentru viața dezordonată va fi izgonirea din rai. Ca semn al căinței, prin săptămânile de post ce urmează, ne străduim să revenim acolo de unde am căzut, în Rai.\nSocietatea tot mai tehnologizată de astăzi favorizează înstrăinarea, mai ales a noilor generații, față de propriul eu și față de semeni, prin intermediul mijloacelor tehnice. Acestea, deși necesare și utile, rod al inteligenței umane, trebuie folosite cu mare discernământ, pentru că ele pot fi asemănate cu o scară care ne poate ajuta să urcăm spre înaltul cerului ori să coborâm în sclavia întunericului. Din această perspectivă, postul ne reașază cumva față de noi înșine, față de aproapele, față de lume și față de Dumnezeu, ne arată locul nostru adevărat, oferindu-ne lentila potrivită prin intermediul căreia putem vedea ce avem de îndreptat și de vindecat.\nPostul ne îndeamnă la iubire§ Astfel, postul este izvorât din iubire, din iubire față de noi și față de Dumnezeu și ne invită la iubire! Astăzi, mai mult decât oricând, avem nevoie să propovăduim valorile Evangheliei lui Hristos fundamentate pe iubire, conferind astfel semenilor noștri lumină, speranță și încredere, pentru a putea merge mai departe, cu curaj, pe drumurile vieții. Postul ne repune cumva la locul nostru, la acel loc din care alunecăm din cauza tentațiilor lumii, a specificului epocii noastre, dar și a slăbiciunii voinței noastre.\nNu întâmplător pericopa evanghelică aprofundează tematica iertării și a neagonisirii exclusiv în această lume, arătând că postul adevărat nu trebuie să fie un gest religios formal, pentru a capta gloria lumii ori aprecierea publică, ci pentru a ne îndrepta duhovnicește. Condiția principală a postului este iertarea. Avem datoria de a ne ierta aproapele, pentru că și noi Îi cerem lui Dumnezeu să ne ierte păcatele. Dar oare care este specificul iertării creștine? În primul rând, trebuie precizat că iertarea se acordă celui care își recunoaște păcatul sau greșeala și cere iertare, are conștiința vinovăției și promite că nu va mai repeta răul făcut. În al doilea rând, iertarea nu se acordă la întâmplare și fără să fie îndeplinite condițiile amintite mai înainte și nici ca un simplu gest de politețe ori formal. Cel care a greșit trebuie să resimtă vinovăția pentru răul făptuit, altfel nu vorbim despre iertare autentică. Desigur, nu este un târg cu Dumnezeu cum s-ar putea crede, ci o disponibilitate practică a sufletului. Iertăm și noi pentru că cerem la rândul nostru iertare… Știm că Dumnezeu este Iubire și numai Iubire și de aceea ne adresăm, cerându-I iertare pentru păcatele noastre. De asemenea, nu putem spune că Îl iubim pe Dumnezeu, pe care nu-L vedem, și nu ne iubim aproapele cu care suntem zilnic în legătură. Ne iertăm aproapele din iubire, iar Dumnezeu, la rândul Lui, ne iartă pentru că ne iubește și pentru că vede iubirea pe care o avem unii față de alții. De altfel, ar fi contra logicii postului să fim superficiali și să postim numai de mâncare și băutură, fără un post al minții și al tuturor simțurilor, în general, și să nu renunțăm, pe cât se poate, la fapte rele, să nu ne străduim să le mai facem. Avem datoria de a ne preocupa mai întâi de cele profunde ale sufletului nostru, de a căuta vindecarea inimilor noastre, iar aceasta nu se poate fără a iubi și fără a ierta. Întotdeauna, iertarea vine din iubire, și la Dumnezeu și la noi, iar scopul principal al postului este acela de pregătire pentru sărbătoare, în cazul nostru pentru marea sărbătoare a Învierii Domnului. Și niciodată nu ne putem bucura de ceva spiritual, dacă suntem robi a ceva material! Cu cât alungăm din sufletele noastre păcatul, cu atât lăsăm loc prezenței lui Dumnezeu și înțelegem mai mult din sensul tainic, duhovnicesc al acesteia. Altfel, sărbătorile trec pe lângă noi, își pierd sensul autentic și rămânem numai cu înțelesuri superficiale, materiale și denaturate, care nu ne ajută cu nimic duhovnicește. Se golesc de rost și ele și sufletele noastre, și pătimim cumplit, neînțelegând mare lucru din existența noastră, pentru aceasta avem nevoie de post, de bucuria aceea a lipsirii de bună voie, pentru a înțelege esențialul și pentru a merge pe calea adevărată a redescoperirii noastre, mereu tot mai profundă.\nTot pericopa evanghelică a acestei duminici ne vorbește și despre rostul neagonisirii, în acea teribilă alergare după sens pe care cu toții o avem înscrisă în inimile noastre. Bunurile materiale ne sunt necesare vieții pământești, pentru că avem suflete, dar și trupuri. Materia nu este rea în sine, nu este o închisoare a spiritului, așa cum considerau Platon și adepții lui, ci este bună și frumoasă, așa cum spune Scriptura, și necesară, dar trebuie utilizată cu înțelepciune. Și ei i se aplică metafora scării, adică în funcție de buna sau reaua ei folosire ea devine bună sau rea pentru noi. A agonisi bunuri peste măsură este un exces, deci un păcat, pentru că bunurile materiale trebuie să susțină viața noastră, dar și a aproapelui, să devină un mijloc de manifestare a iubirii față de semeni și față de neprețuitul dar al vieții. Prin urmare, tot ceea ce dăruim aproapelui devine bun spiritual pentru noi, faptă bună, adevărată comoară în cer. Iar tot ceea ce păstrăm exclusiv pentru noi și nu slujește iubirii față de aproapele devine un adevărat mormânt al bunătății noastre.\nPrin urmare, postul reprezintă o pregătire absolut necesară pentru a ne putea cu adevărat bucura de Învierea Domnului și a-i înțelege sensul ei profund, duhovnicesc, iar pentru aceasta trebuie să iertăm aproapelui toate câte ne-a greșit, să intensificăm rugăciunea și participarea la slujbele Bisericii, dar și să sprijinim filantropia sau opera misionară de mărturisire prin fapte a iubirii aproapelui.\nTuturor vă doresc post binecuvântat și de folos!\n","date":"17 martie 2024","img":"/cuvant-duhovnicesc/postul-scara-catre-dumnezeu-si-catre-aproapele/featured.jpg","lang":"ro","langName":"Română","largeImg":"/cuvant-duhovnicesc/postul-scara-catre-dumnezeu-si-catre-aproapele/featured_hu_eec85f1b38a11ffc.jpg","month":[{"title":"2024-03","url":"/month/2024-03/"}],"permalink":"/cuvant-duhovnicesc/postul-scara-catre-dumnezeu-si-catre-aproapele/","series":[],"smallImg":"/cuvant-duhovnicesc/postul-scara-catre-dumnezeu-si-catre-aproapele/featured_hu_528b0ed3b434f705.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica Izgonirii Lui Adam Din Rai","url":"/tags/duminica-izgonirii-lui-adam-din-rai/"},{"title":"Duminica Lăsatului Sec De Brânză","url":"/tags/duminica-l%C4%83satului-sec-de-br%C3%A2nz%C4%83/"}],"timestamp":1710633600,"title":"Postul, scară către Dumnezeu și către aproapele","year":[{"title":"2024","url":"/year/2024/"}]},{"authors":[{"title":"","url":"/authors/ips-nicolae--mitropolitul-ortodox-roman-al-celor-doua-americi/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica Înfricoșătoarei Judecăți (a Lăsatului sec de carne)\n„Zis-a Domnul: Când va veni Fiul Omului întru slava Sa și toți sfinții îngeri cu El, atunci va ședea pe tronul slavei Sale. Și se vor aduna înaintea Lui toate neamurile și-i va despărți pe unii de alții, precum desparte păstorul oile de capre. Și va pune oile de-a dreapta Sa, iar caprele de-a stânga. Atunci va zice Împăratul celor de-a dreapta Lui: Veniți, binecuvântații Tatălui Meu, moșteniți Împărăția cea pregătită vouă de la întemeierea lumii. Căci flămând am fost și Mi-ați dat să mănânc; însetat am fost și Mi-ați dat să beau; străin am fost și M-ați primit; gol am fost și M-ați îmbrăcat; bolnav am fost și M-ați cercetat; în temniță am fost și ați venit la Mine. Atunci, drepții Îi vor răspunde, zicând: Doamne, când Te-am văzut flămând și Te-am hrănit? Sau însetat și Ți-am dat să bei? Sau când Te-am văzut străin și Te-am primit, sau gol și Te-am îmbrăcat? Și când Te-am văzut bolnav sau în temniță și am venit la Tine? Iar Împăratul, răspunzând, va zice către ei: Adevărat zic vouă: Întrucât ați făcut unuia dintr-acești frați ai Mei prea mici, Mie Mi-ați făcut. Atunci va zice și celor de-a stânga: Duceți-vă de la Mine, blestemaților, în focul cel veșnic, care este pregătit diavolului și îngerilor lui. Căci flămând am fost și nu Mi-ați dat să mănânc; însetat am fost și nu Mi-ați dat să beau; străin am fost și nu M-ați primit; gol, și nu M-ați îmbrăcat; bolnav și în temniță, și nu M-ați cercetat. Atunci vor răspunde și ei, zicând: Doamne, când Te-am văzut flămând, sau însetat, sau străin, sau gol, sau bolnav, sau în temniță și nu Ți-am slujit? El însă le va răspunde, zicând: Adevărat zic vouă: Întrucât nu ați făcut unuia dintre acești prea mici, nici Mie nu Mi-ați făcut. Și vor merge aceștia la osândă veșnică, iar drepții la viața veșnică.” (Matei 25, 31-46)\nSuntem în a treia duminică a Triodului, a perioadei de 10 săptămâni de pregătire pentru praznicul Învierii Domnului. În această duminică, Sfânta Evanghelie de la Matei ne prezintă o altă parabolă, cea a Înfricoșătoarei Judecăți. Prin această parabolă, Hristos încearcă să le descopere ucenicilor Săi ceva din cele ce se vor întâmpla la sfârșitul veacurilor. Parabola se află în Sf. Evanghelie de la Matei, capitolul 25, și face parte din Marea cuvântare eshatologică (Marea cuvântare despre sfârșitul lumii). După o dispută aprinsă cu cărturarii și fariseii, Hristos iese din Ierusalim urmat de ucenicii Săi. Le arată zidurile mărețe ale cetății și le spune: „Vedeți toate acestea? Adevărat grăiesc vouă: Nu va rămâne aici piatră pe piatră, care să nu se risipească” (Matei 24, 2). Auzind această profeție, ucenicii devin curioși și întreabă: „Spune-ne nouă când vor fi acestea și care este semnul venirii Tale și al sfârșitului veacului?” (Matei 24, 3).\nMântuitorul rostește așadar o lungă cuvântare în care vorbește despre două evenimente. Primul este dărâmarea zidurilor Ierusalimului, eveniment istoric împlinit nu la mult timp după această profeție, în anul 70 d. Hr, la 40 de ani după profeție, atunci când stăpânitorii romani au recucerit Ierusalimul și au trecut cu plugul peste cetate pentru a nu se mai cunoaște locul ei. Mântuitorul le spune ucenicilor să se roage ca aceasta să nu se întâmple iarna sau sâmbăta, cei din Iudeea să fugă în munți, iar cel care va fi la țarină să nu se întoarcă să își ia haina (Matei 24, 16-18). În paralel cu acest eveniment istoric, Mântuitorul vorbește despre sfârșitul lumii și despre cea de-a doua venire a Sa întru slavă. Le spune că vor fi multe semne: războaie, foamete, ciumă, cutremure, hristoși mincinoși care să anunțe a doua venire. Îi avertizează să nu creadă, ci să aibă răbdare (Matei 24, 6-13). Le vestește și un ultim semn: „Se va propovădui această Evanghelie a Împărăției în toată lumea, spre mântuire la toate neamurile și atunci va veni sfârșitul” (Matei 24, 14). Mai departe îi îndeamnă să privegheze și să se roage, căci nimeni nu știe când va veni sfârșitul lumii. Acesta nu va fi anunțat, nici pregătit, precum se arată fulgerul de la răsărit până la apus (Matei 24, 27). Pentru a explica această venire neașteptată, Hristos rostește mai multe parabole: cea a celor zece fecioare (Matei 25, 1-13), cea a talanților (Matei 25, 14-30) și cea a Înfricoșătoarei Judecăți (Matei 25, 31-46).\nAm înțeles din această parabolă că este descoperirea unei realități mărețe și teribile. Căci Hristos, Cel care a venit întâia dată sub chipul unui Prunc smerit, care a avut nevoie de ocrotirea părinților, acest Hristos va veni a doua oară întru slavă. Atunci va fi sfârșitul acestei lumi așa cum o vedem, va fi transfigurarea ei, va fi începutul Împărăției celei veșnice a lui Hristos împreună cu sfinții Săi.\nParabola spune că Hristos va veni înconjurat de sfinții îngeri și va ședea pe scaunul de judecată și se vor aduna înaintea Lui toate neamurile și-i va despărți pe unii de alții precum desparte păstorul oile de capre. Dacă citim tâlcuirea Sf. Ioan Gură de Aur la această parabolă înțelegem că nu este vorba de capre, ci de țapi, și înțelegem astfel mai bine acțiunea păstorului. Păstorul desparte oile de țapi pentru că nu îi poate ține împreună și nu îi poate păstori împreună. Dreptul Judecător îi va despărți pe unii de alții după criteriul faptelor bune față de aproapele: de-a dreapta vor sta cei care au împlinit aceste fapte, l-au hrănit pe cel flămând, i-au dat de băut celui însetat, l-au primit pe străin, l-au îmbrăcat pe cel gol, l-au cercetat pe cel bolnav sau în temniță. Iar de-a stânga cei care nu au făcut aceste fapte. Auzim apoi sentința: „Veniți binecuvântații Tatălui Meu, moșteniți Împărăția cea pregătită vouă de la întemeierea lumii” (Matei 25, 34).\nAtunci, la sfârșitul veacurilor se vorbește despre o Împărăție pregătită de la întemeierea lumii. Oare ce s-a întâmplat la întemeierea lumii? Dumnezeu a creat această lume, toate pe care le vedem, iar în ziua a șasea l-a creat pe om. „Să facem om după chipul și asemănarea Noastră… Și a făcut Dumnezeu pe om după chipul Său; după chipul lui Dumnezeu l-a făcut; a făcut bărbat și femeie” (Facerea 1, 26-27). Știm că această creare a omului după chipul lui Dumnezeu se referă la darurile cu care Dumnezeu l-a împodobit pe om - inteligență, voință, libertate. Dar se mai referă și la modul cum Dumnezeu Însuși există, o Treime de Persoane aflate într-o comuniune desăvârșită. Omul a fost creat să existe în această comuniune cu Dumnezeu și cu semenii săi. Împărăția gătită de la întemeierea lumii este această Împărăție a comuniunii omului cu Dumnezeu și cu semenii. La Judecată, vom auzi că cei care i-au cercetat pe frații aflați în neputințe vor intra în această Împărăție. Cei care i-au ajutat pe semeni s-au arătat chip al lui Dumnezeu împlinit, chip luminat de dragoste față de Dumnezeu și semeni, oameni care au împlinit menirea pentru care au fost creați. Comuniunea cu Dumnezeu se verifică în comuniunea cu semenii. Fapta cea bună față de semeni este descoperirea dragostei noastre față de Dumnezeu, care prinde realitate în dragostea și grija față de semeni. Împărăția cea gătită de la întemeierea lumii este tocmai această regăsire a celor care au căutat și au împlinit comuniunea cu Dumnezeu și cu semenii.\nAceastă comuniune o căutăm în Biserică. Prin Sfintele Taine ne redescoperim, ne luminăm chipul pe care l-am întinat prin păcat. De aceea, comuniunea cu Dumnezeu și cu semenii pe care o vom descoperi la sfârșitul veacurilor se referă la comuniunea pe care o trăim deja în Biserică cu Hristos și cu semenii. La sfârșitul veacurilor se vor da pe față faptele noastre bune, ale comuniunii cu Hristos și cu semenii. Cei care le-au împlinit vor intra în Împărăție.\nParabola se numește a Înfricoșătoarei Judecăți. Aceasta se referă la cei care nu au împlinit aceste fapte. Sunt revoltați: „Doamne, când Te-am văzut străin, sau însetat, sau flămând, sau gol, sau în temniță și nu Ți-am slujit?” (Matei 25, 44). Altfel spus, dacă Te-am fi întâlnit, am fi făcut-o, când Te-am întâlnit și nu am făcut-o? Răspunsul Mântuitorului, a Dreptului Judecător, este foarte clar: „Întrucât nu ați făcut unuia dintre acești prea mici, nici Mie nu Mi-ați făcut” (Matei 25, 45). Hristos le spune că au avut șansa să Îl vadă pe chipul fratelui în suferință. Dacă nu Îl vedem pe Hristos pe chipul fratelui în suferință, atunci nu ne pasă nici de Dumnezeu, nici de semen. Și atunci, chipul lui Dumnezeu cu care am fost creați nu mai este luminat, nu ne mai putem afla în Împărăția gătită de la întemeierea lumii, căci ne aflăm cu chipul întunecat, ne-am alterat modul cum am fost creați de Dumnezeu. Sentința este teribilă, este pedeapsa propriei noastre conștiințe, pentru că L-am refuzat pe Dumnezeu și pe semen. Singurătatea pe care am cultivat-o în această lume se va înveșnici. Trebuie să remarcăm că nu există mijloc, poziționare între dreapta și stânga. Aceasta înseamnă că ori alegem comuniunea cu Dumnezeu și cu semenii, ori o refuzăm și ne aflăm îndepărtați de Împărăție.\nNe întoarcem la semnul profețit de Hristos că se va vesti această Evanghelie la toată făptura și atunci va veni sfârșitul. Sfârșitul va veni când nimeni nu va avea cuvânt de dezvinovățire că nu a primit vestea mântuirii, că nu L-a putut întâlni pe Hristos. Nu există necunoaștere a lui Hristos sau ignoranță, ci există primire a lui Hristos sau refuz al Lui. Dacă privim lumea noastră, care revendică o anumită indiferență față de Hristos, descoperim același lucru, că sub masca indiferenței se ascunde de fapt refuzul, alungarea lui Hristos.\nAșezarea acestei parabole în această duminică are legătură cu pregătirea noastră pentru Paști. Pregătirea noastră se referă la recunoașterea îndepărtării noastre de Dumnezeu și la îndemnul de a ne întoarce către Dumnezeu, ca fiul risipitor. Îndemnul Evangheliei de astăzi este la priveghere și pregătire. Un părinte din Pateric este întrebat de un ucenic: Cu cât timp înainte de moarte trebuie să mă pregătesc? Cu un ceas, răspunde părintele. Și cum voi ști când va fi acel ceas? Aceasta este taina vieții, căci nu știm, răspunde din nou părintele. Pregătirea trebuie să înceapă imediat. Nu este important când, ci cum ne va afla acest eveniment. Nu este importantă lungimea zilelor, ci starea cum ne va găsi dreapta judecată. Pregătirea noastră nu trebuie să fie fără avertismentul că se poate întâmpla curând și trebuie să fim pregătiți. Orice perioadă a postului este această pregătire pentru trecerea noastră din această viață și prezentarea la Judecată cu nădejdea că vom auzi cuvintele „Veniți binecuvântații Tatălui Meu, moșteniți Împărăția cea pregătită vouă de la întemeierea lumii” (Matei 25, 34).\n","date":"10 martie 2024","img":"/cuvant-duhovnicesc/imparatia-pregatita-de-la-intemeierea-lumii/featured.jpg","lang":"ro","langName":"Română","largeImg":"/cuvant-duhovnicesc/imparatia-pregatita-de-la-intemeierea-lumii/featured_hu_eed68720dcaad1d7.jpg","month":[{"title":"2024-03","url":"/month/2024-03/"}],"permalink":"/cuvant-duhovnicesc/imparatia-pregatita-de-la-intemeierea-lumii/","series":[],"smallImg":"/cuvant-duhovnicesc/imparatia-pregatita-de-la-intemeierea-lumii/featured_hu_35ae83a55ea93695.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica Înfricoșătoarei Judecăți","url":"/tags/duminica-%C3%AEnfrico%C8%99%C4%83toarei-judec%C4%83%C8%9Bi/"},{"title":"Duminica Lăsatului Sec De Carne","url":"/tags/duminica-l%C4%83satului-sec-de-carne/"}],"timestamp":1710028800,"title":"Împărăția pregătită de la întemeierea lumii","year":[{"title":"2024","url":"/year/2024/"}]},{"authors":[{"title":"","url":"/authors/ips-serafim---mitropolitul-ortodox-roman-al-germaniei--europei-centrale-si-de-nord/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 34-a după Rusalii (a Întoarcerii Fiului risipitor)\n„Zis-a Domnul pilda aceasta: Un om avea doi fii. Și a zis cel mai tânăr dintre ei tatălui său: Tată, dă-mi partea ce mi se cuvine din avere. Atunci el le-a împărțit averea. Dar nu după multe zile, adunând toate, fiul cel mai tânăr s-a dus într-o țară depărtată și acolo și-a risipit averea trăind în desfrânări. Și, după ce a cheltuit totul, s-a făcut foamete mare în țara aceea și el a început să ducă lipsă. Și, ducându-se, s-a alipit el de unul din locuitorii acelei țări și acesta l-a trimis la țarinile sale să pască porcii. Și dorea să-și sature pântecele din roșcovele pe care le mâncau porcii, însă nimeni nu-i dădea. Dar, venindu-și în sine, a zis: Câți argați ai tatălui meu sunt îndestulați de pâine, iar eu pier aici de foame! Sculându-mă, mă voi duce la tatăl meu și-i voi spune: Tată, am greșit la cer și înaintea ta; nu mai sunt vrednic să mă numesc fiul tău. Fă-mă ca pe unul din argații tăi. Și, ridicându-se, a venit la tatăl său. Dar, încă departe fiind el, l-a văzut tatăl său și i s-a făcut milă și, alergând, a căzut pe grumazul lui și l-a sărutat. Atunci i-a zis fiul: Tată, am greșit la cer și înaintea ta și nu mai sunt vrednic să mă numesc fiul tău. Iar tatăl a zis către slugile sale: Aduceți degrabă haina lui cea dintâi și-l îmbrăcați și dați inel în mâna lui și încălțăminte în picioarele lui; apoi, aducând vițelul cel îngrășat, înjunghiați-l, ca, mâncând, să ne veselim, căci acest fiu al meu mort era și a înviat, pierdut era și s-a aflat. Și au început să se veselească. Iar fiul cel mare era la țarină. Când a venit și s-a apropiat de casă, a auzit cântece și jocuri. Atunci, chemând la sine pe una dintre slugi, a întrebat ce înseamnă acestea. Iar ea i-a spus: Fratele tău a venit și tatăl tău a înjunghiat vițelul cel îngrășat, pentru că l-a primit sănătos. Și el s-a mâniat și nu voia să intre; dar tatăl lui, ieșind, îl ruga. Însă el, răspunzând, a zis tatălui său: Iată, de atâția ani îți slujesc și niciodată n-am călcat porunca ta. Și mie niciodată nu mi-ai dat un ied, ca să mă veselesc cu prietenii mei. Dar când a venit acest fiu al tău, care ți-a mâncat averea cu desfrânatele, ai înjunghiat pentru el vițelul cel îngrășat. Tatăl însă i-a zis: Fiule, tu totdeauna ești cu mine și toate ale mele ale tale sunt. Trebuia însă să ne veselim și să ne bucurăm, căci fratele tău acesta mort era și a înviat, pierdut era și s-a aflat.” (Luca 15, 11-32)\nPilda „Întoarcerii Fiului risipitor” este una dintre cele mai mișcătoare pilde pe care le-a rostit Mântuitorul Iisus Hristos. Citind-o sau ascultând-o cu atenție, ne impresionează mărinimia tatălui care respectă libertatea fiului mai mic și-i împarte averea cuvenită, deși cererea lui era împotriva obiceiului societății din vremea aceea. Ne impresionează, de asemenea, starea de decădere extremă a fiului, după ce și-a cheltuit averea în desfrânări, ajungând să pască porcii, pentru evrei, animale necurate. Ne mișcă inima pocăința lui sau „venirea în sine” după experiența dureroasă a păcatului și hotărârea de a se întoarce acasă, mărturisindu-și păcatul: „Tată am greșit la cer și înaintea ta și nu mai sunt vrednic să mă numesc fiul tău”. Ne mișcă, de asemenea, inima dragostea tatălui care, văzându-l de departe, îi iese în întâmpinare, îl îmbrățișează, fără să-i facă vreun reproș, apoi îl duce acasă, poruncind să fie îmbrăcat în haine noi, să i se pună inel în mână și să se taie vițelul cel îngrășat „și mâncând să ne veselim căci acest fiu al meu mort a fost și a înviat, pierdut a fost și s-a aflat”. În același timp, ne doare inima de atitudinea fratelui mai mare care refuză să intre la ospăț, de supărare că tatăl lui a junghiat vițelul cel îngrășat „pentru acest fiu al tău care și-a mâncat averea cu desfrânatele”. (Să observăm că, din dispreț, nu-l numește frate, ci „fiu al tău”). Ne mișcă, de asemenea, inima durerea tatălui pentru feciorul cel mare, care nu-i înțelege dragostea fără margini pentru fratele său. Tatăl iubește potrivit cuvântului: „unde s-a înmulțit păcatul, a prisosit harul” (Romani 5, 20). „Fiule, tu totdeauna ești cu mine și toate ale mele sunt ale tale”, „Trebuia însă să ne bucurăm, căci fratele tău acesta mort a fost și a înviat, pierdut era și s-a aflat”.\n„Toate ale Mele sunt ale tale”, dacă rămâi în ascultare§ Tatăl din Evanghelia de azi nu este altul decât Dumnezeu, iar fiii Lui suntem noi oamenii, creați după chipul și asemănarea Sa, adică înzestrați cu libertate și cu puterea de a-L iubi pe El și de a ne iubi unii pe alții. Atâta timp cât ne folosim bine libertatea și rămânem în casa Tatălui, care este Biserica, în comuniune cu El și cu frații noștri în umanitate, ne bucurăm de toate darurile lui Dumnezeu: „toate ale mele sunt ale tale”! Trăirea în ascultare de Dumnezeu, prin împlinirea poruncilor, ne face asemenea Lui sau, cum spun Părinții, „dumnezei după har”. Tot ceea ce este Dumnezeu prin fire, devine omul prin har! Numai ascultând de Dumnezeu, ne împlinim pe noi înșine după cum ne cere firea noastră profundă: „Ne-ai făcut pentru Tine, Doamne, și neliniștit este sufletul meu în mine până nu se va odihni întru Tine”, așa cum spune Fericitul Augustin în Confesiunile lui. Deci numai în Dumnezeu și în Biserica Lui ne găsim odihna și pacea sufletului, care sunt mai prețioase decât toate comorile lumii!\nTendința neascultării de Dumnezeu și a părăsirii casei Lui o moștenim toți de la protopărinții noștri Adam și Eva. Aceștia, încă nematurizați prin ascultare, au fost amăgiți de șarpe că pot fi ca Dumnezeu, fără să asculte de El, și au ajuns să nască întru dureri copii și să-și câștige pâinea în sudoarea feței (cf. Facerea 3, 16-19). Tot astfel și noi ne lăsăm ispitiți de același diavol și credem că putem fi liberi de orice autoritate, a lui Dumnezeu, a părinților, a dascălilor sau a celor rânduiți să ne conducă. De ce să ascultăm de alții și să nu ascultăm de propriile noastre porniri lăuntrice, făcând ceea ce ne place? Ispita libertății fără limite: să faci ce vrei, să faci cum vrei, să faci ce-ți place, este adânc înrădăcinată în sufletul nostru. Chiar și pentru cei care au ales viața monahală, votul ascultării sau lepădării de sine este cel mai greu de îndeplinit, pentru că trebuie să renunțe mereu la voia proprie care se face, după cum spun Părinții, zid între noi și Dumnezeu. Dar tocmai prin ascultarea de Dumnezeu și păzirea poruncilor Lui, prin ascultare de părinții trupești și de părinții duhovnicești, prin ascultarea de mai-marii noștri, omorâm, treptat, în noi „omul cel vechi care se strică cu poftele amăgitoare” (Efeseni 4, 22) și dobândim adevărata libertate a omului duhovnicesc, asemănându-ne cu Mântuitorul, Care „S-a smerit pe Sine, ascultător până la moarte și încă moarte pe cruce” (Filipeni 2, 8). „M-am coborât din cer, nu ca să fac voia Mea, ci voia Tatălui Care M-a trimis”, spune în altă parte Mântuitorul Hristos (Ioan 6, 38).\nLibertatea nu există decât în Dumnezeu. Restul e sclavie§ Uitând de binele în care trăia la casa părintească - căci unde-i mai bine decât acasă la părinți și în țara ta? -, tânărul din Evanghelie și-a cerut partea de avere și a plecat într-o țară îndepărtată ca să trăiască liber, în desfătări. Astăzi, am spune, „a plecat în lume”. Numai că libertatea la care visa s-a dovedit curând a fi iluzie și, în cele din urmă, sclavie. Căci, trăind în desfrânări, și-a cheltuit repede averea și, nemaiavând ce să mănânce, a ajuns să pască porcii. „Și dorea să-și sature pântecele cu roșcovele pe care le mâncau porcii, însă nimeni nu-i dădea.” În această stare de extremă umilință se petrece minunea: în el se trezește conștiința păcatului prin „venirea în sine” sau la judecata sănătoasă. Și a zis: „Câți argați ai tatălui meu sunt îndestulați de pâine, iar eu pier aici de foame! Sculându-mă, mă voi duce la tatăl meu și-i voi spune: Tată, am greșit la cer și înaintea ta”.\nÎn situația fiului risipitor suntem și noi, fără excepție, căci toți risipim darurile lui Dumnezeu trăind după judecățile noastre despre care credem că sunt bune, fără să le raportăm la voia lui Dumnezeu. Toți, cu rare excepții, umblăm după voia trupului, căutând plăcerea simțurilor, a bunurilor materiale, lauda oamenilor, mândria și trufia vieții. Acestea ne împing în păcate grele ca lăcomia pântecelui, desfrâul, ferirea de a avea copii sau uciderea pruncilor în pântecele mamei prin tot felul de mijloace avortive, neînțelegerile din familie, divorțul, ura și războaiele dintre oameni. Pentru aceste păcate și multe altele, Dumnezeu îngăduie să vină asupra noastră boli și neputințe, ca să ne întoarcem la El. Dar nu Dumnezeu ne pedepsește prin ceea ce suferim în viață. Nu! Dumnezeu nu pedepsește pe nimeni. Dumnezeu nici nu poate pedepsi, pentru că El este dragoste desăvârșită, iar dragostea îndelung rabdă, este binevoitoare și compătimitoare (cf. 1 Corinteni 13, 4). Sfânta Scriptură ne spune că „Dumnezeu nu vrea moartea păcătosului, ci să se întoarcă de la calea sa și să fie viu” (Iezechiel 33, 11). Păcatul însuși ne pedepsește pentru că păcatul, fie el cu gândul, cu cuvântul sau cu fapta, este împotriva naturii, a ordinii puse de Dumnezeu în creație și în firea omului, pentru ca în toate să domnească armonia. În cosmos, domnește armonia tocmai fiindcă astrele respectă legile lui Dumnezeu înscrise în natura lor. „Lege le-a pus și nu o vor trece” (Psalmul 148, 6). Numai omul, înzestrat cu voință liberă, nu respectă legile înscrise în natura lui, după cum nu respectă legile morale, cele zece porunci, date de Dumnezeu pentru ca în firea lui și între oameni să domnească pacea și armonia. Iar dacă nu respectăm natura, ne îmbolnăvim, ne pierdem armonia și echilibrul psihic și fizic. Ajungem ca fiul risipitor, să culegem roadele neascultării de Dumnezeu și să paștem porcii patimilor care ne distrug sufletul și trupul.\nSă nu uităm nicicând iubirea Părintelui Care ne așteaptă iertător§ Dar iată minunea: în suferința și mizeria în care ne aflăm, ne atinge harul și revenim în sine; ca și fiul risipitor, ne dăm seama de rătăcirea la care ne-a dus păcatul, precum și de neputința ontologică de a ne salva prin noi înșine. Nu avem ce face decât să ne întoarcem acasă, la Biserică, și să strigăm după ajutorul lui Dumnezeu. Iar Dumnezeu, Care, precum tatăl din Evanghelie, nu ne-a uitat și nu ne-a părăsit nici o clipă, dimpotrivă, a fost și mai aproape de noi, fără să ne dăm seama, potrivit cuvântului „unde s-a înmulțit păcatul a prisosit harul”, Se bucură de întoarcerea noastră și ne ajută ca treptat să ne vindecăm. Aceasta este marea pedagogie divină cu noi, oamenii: dacă păcatele pe care le săvârșim neîncetat n-ar avea consecințe dureroase asupra noastră, nimeni nu s-ar opri de a păcătui. Am păcătui la nesfârșit, iar lumea ar deveni iad! Doar suferința de pe urma păcatului ne întoarce la pocăință!\nPocăința este mesajul central al Evangheliei: „Pocăiți-vă, că s-a apropiat Împărăția cerurilor”! (Matei 4, 17) „Faceți roade vrednice de pocăință”! (Luca 3, 8) Pocăința nu este doar un moment în viață când, mișcați de har, ne dăm seama de păcatele săvârșite, le spovedim și ne întoarcem la Dumnezeu, ci un proces de toată viața. Pentru că în tot momentul putem cădea în păcat. Chiar drepți fiind, suntem supuși căderii, până la suflarea de pe urmă. Dar importantă nu este căderea, ci ridicarea prin pocăință! „Căci dacă cel drept cade de șapte ori și tot se ridică, cei fără de lege se poticnesc în nenorocire” (Pilde 24, 16). O vorbă înțeleaptă spune că a păcătui este lucru omenesc, dar a persista în păcat este lucru diavolesc! Desigur, pentru a nu persista în păcat, trebuie să avem conștiința păcatului și a neputinței noastre ontologice, a faptului că nu suntem nimic prin noi înșine și că „totul este har” în viața noastră: „La voi și perii capului, toți sunt numărați” (Luca 12, 7).\nSfinții se judecau pe ei înșiși ca fiind cei mai mari păcătoși - o spune aceasta și Sfântul Apostol Pavel - și se rugau în fiecare zi ca Dumnezeu să le ajute să pună început de mântuire. În Pateric citim despre luptele Avvei Arsenie: „Odată au venit dracii la Avva Arsenie în chilie, necăjindu-l. Și venind cei ce slujeau lui și stând în afara chiliei, l-au auzit strigând către Dumnezeu și zicând: Dumnezeule, nu mă părăsi! Nimic bun n-am făcut înaintea Ta, dar dă-mi după bunătatea Ta să pun început bun”. Chiar dacă am împlini întru totul voia lui Dumnezeu, trebuie să spunem: „Slugi netrebnice suntem, pentru că n-am făcut decât ceea ce eram datori să facem” (Luca 12, 10). Păcătuim și suferim, mai cu seamă din cauza mândriei, adânc înrădăcinată în sufletul nostru. Și pentru ca să ne țină în stare de smerenie, Dumnezeu îngăduie să fim încercați de câte un ghimpe al satanei, o neputință trupească sau sufletească persistentă: „…datu-mi-s-a un ghimpe în trup, un înger al satanei, să mă bată peste obraz, ca să nu mă trufesc” (2 Corinteni 12, 7).\nMărturisirea păcatelor, condiția ridicării din greșeală§ Smerenia de pe urma conștiinței păcatului ne îndeamnă să ne spovedim cât mai des. În multe mănăstiri, călugării se spovedesc săptămânal, chiar în fiecare zi. Noi, cei din lume, să ne spovedim, cel puțin, în posturile mari de peste an, dacă nu chiar lunar. Dar să nu așteptăm anumite soroace ca să ne spovedim, ci să ne spovedim de fiecare dată când avem conștiința încărcată de vreun păcat. În tradiția românească, mai mult decât în celelalte țări ortodoxe, se pune un mare accent pe spovedanie pentru că mărturisirea deasă întreține în noi conștiința păcatului și ne descoperă și cele mai mici umbre ale lui ca să progresăm duhovnicește.\nFiul risipitor s-a întors la casa tatălui, mărturisindu-și păcatul, iar tatăl a tăiat - de bucurie - vițelul cel îngrășat. Dumnezeu ne cheamă la ospățul Fiului Său, pe Care-L junghie nesângeros în fiecare duminică și sărbătoare pentru toți cei ce se căiesc de păcatele lor. Să gustăm, cât mai des, din ospățul Stăpânului și să ne bucurăm de iertarea pe care El ne-o dă! Să nu fim ca feciorul cel mare, care din neputința de a-l ierta pe fratele său a refuzat să intre la ospățul tatălui. Dimpotrivă, să ne bucurăm de toți frații noștri care se întorc la Dumnezeu!\n","date":"3 martie 2024","img":"/cuvant-duhovnicesc/intoarcerea-fiului-risipitor-chemare-la-pocainta/featured.jpg","lang":"ro","langName":"Română","largeImg":"/cuvant-duhovnicesc/intoarcerea-fiului-risipitor-chemare-la-pocainta/featured_hu_37d76876cad99e78.jpg","month":[{"title":"2024-03","url":"/month/2024-03/"}],"permalink":"/cuvant-duhovnicesc/intoarcerea-fiului-risipitor-chemare-la-pocainta/","series":[],"smallImg":"/cuvant-duhovnicesc/intoarcerea-fiului-risipitor-chemare-la-pocainta/featured_hu_de240bc74e3e9070.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 34-a După Rusalii","url":"/tags/duminica-a-34-a-dup%C4%83-rusalii/"},{"title":"Pilda Întoarcerii Fiului Risipitor","url":"/tags/pilda-%C3%AEntoarcerii-fiului-risipitor/"}],"timestamp":1709424000,"title":"Întoarcerea fiului risipitor, chemare la pocăință","year":[{"title":"2024","url":"/year/2024/"}]},{"authors":[],"categories":[{"title":"Evenimente","url":"/categories/evenimente/"}],"content":"Joi, 4 aprilie 2024, ora 09:45, la Biserica „Sfinții Împărați Constantin și Elena” și „Sfânta Cuvioasă Parascheva”, va avea loc un parastas în memoria victimelor bombardamentelor din 4 aprilie 1944.\nInvităm pe toți cei interesați să ne rugăm împreună pentru sufletele celor adormiți.\nProgram:\nora 09:45 - Slujba de pomenire a victimelor bombardamentului. Adresă: Parohia „Parcul Călărași”, Bd. Basarabia, nr. 2, Sector 2, București; ora 11:30 - Slujba de pomenire a victimelor bombardamentului. Adresă: Cimitirul „4 Aprilie”, aflat în interiorul Cimitirului Calvin, Calea Giulești, nr. 101-103, Sector 6, București. Vă mulțumim!\n","date":"22 februarie 2024","img":"/events/2024-parastas-4-aprilie-1944/featured.jpg","lang":"ro","langName":"Română","largeImg":"/events/2024-parastas-4-aprilie-1944/featured_hu_245a6370e3965ad8.jpg","month":[{"title":"2024-02","url":"/month/2024-02/"}],"permalink":"/events/2024-parastas-4-aprilie-1944/","series":[],"smallImg":"/events/2024-parastas-4-aprilie-1944/featured_hu_e5bd1bb8d3cc8b38.jpg","tags":[{"title":"4 Aprilie 1944","url":"/tags/4-aprilie-1944/"}],"timestamp":1708560000,"title":"Parastas în memoria victimelor bombardamentelor din 4 aprilie 1944","year":[{"title":"2024","url":"/year/2024/"}]},{"authors":[{"title":"","url":"/authors/ips-petru--mitropolitul-basarabiei/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 17-a după Rusalii (a Cananeencei)\n„În vremea aceea a venit Iisus în părțile Tirului și ale Sidonului. Și, iată, o femeie cananeeancă, din acele ținuturi, ieșind striga, zicând: Miluiește-mă, Doamne, Fiul lui David! Fiica mea este rău chinuită de diavol. Iisus însă nu i-a răspuns nici un cuvânt; și, apropiindu-se, ucenicii Lui Îl rugau, zicând: Dă-i drumul, că strigă în urma noastră. Iar El, răspunzând, a zis: Nu sunt trimis decât către oile cele pierdute ale casei lui Israel. Iar ea, venind, s-a închinat Lui, zicând: Doamne, ajută-mă! El însă, răspunzând, i-a zis: Nu este bine să iei pâinea copiilor și s-o arunci câinilor. Dar ea a zis: Da, Doamne, dar și câinii mănâncă din fărâmiturile ce cad de la masa stăpânilor lor. Atunci, răspunzând, Iisus i-a zis: O, femeie, mare este credința ta; fie ție după cum voiești! Și s-a tămăduit fiica ei din ceasul acela.” (Matei 15, 21-28)\nAstăzi, Biserica ne propune spre meditație și învățătură o pericopă evanghelică plină de înțelesuri duhovnicești: întâlnirea Mântuitorului cu femeia cananeeancă, care îl roagă să-i vindece fiica posedată de demon. Această întâlnire ne arată puterea credinței, a rugăciunii și a smereniei, care pot să miște inima lui Dumnezeu și să obțină de la El mila și harul.\nSă vedem mai întâi contextul istoric și geografic al acestei întâlniri. Domnul Iisus Hristos, după ce a învățat mulțimile despre curăția inimii și despre adevărata lege a lui Dumnezeu, a plecat din Galileea și a mers în părțile Tirului și ale Sidonului, două cetăți păgâne de pe țărmul Mării Mediterane. Acolo a fost întâmpinat de o femeie cananeeancă, adică din neamul canaaniților, care fuseseră blestemați de Dumnezeu pentru idolatria și păcatele lor (Facerea 9, 25-27). Femeia aceasta, deși nu făcea parte din poporul ales, a auzit despre minunile pe care le făcea Iisus și despre faptul că El este Mesia, Fiul lui David, cel așteptat de profeți. Așa că, plină de credință și de nădejde, a alergat după El și a strigat: „Miluiește-mă, Doamne, Fiul lui David! Fiica mea este rău chinuită de demon!” (Matei 15, 22).\nCe răspuns i-a dat Domnul? La început, nici unul. A tăcut, ca și cum n-ar fi auzit strigătul ei. Apoi, când ucenicii L-au rugat să o slobozească, le-a spus: „Nu sunt trimis decât către oile cele pierdute ale casei lui Israel” (Matei 15, 24). Și când femeia a venit și s-a închinat Lui, zicând: „Doamne, ajută-mă!” (Matei 15, 25), i-a răspuns: „Nu este bine să iei pâinea copiilor și s-o arunci câinilor” (Matei 15, 26). Ce cuvinte grele și aspre! Cum se face că Domnul, care este iubirea însăși, care a venit să caute și să mântuiască pe cel pierdut, care a făcut atâtea minuni de milă și de îndurare pentru cei bolnavi și nevoiași, acum pare să o respingă și să o umilească pe această femeie necăjită, care îi cere ajutorul cu atâta stăruință și credință?\nSă nu ne grăbim să judecăm și să condamnăm atitudinea Domnului. El știa foarte bine ce face. Nu a vrut să o rănească pe femeia cananeeancă, ci să o încerce, să-i arate și să-i întărească credința, să-i dea prilej de smerenie și de rugăciune, să-i descopere și să-i împărtășească din iubirea Sa. A vorbit așa nu din dispreț, ci din pedagogie. Domnul a folosit o expresie proverbială, care era obișnuită în vremea aceea, pentru a arăta diferența dintre poporul evreu, ales și chemat de Dumnezeu, și popoarele păgâne, care erau considerate necurate și părăsite de Dumnezeu.\nCopiii erau evreii, care aveau dreptul la pâinea cea cerească, adică la cuvântul și harul lui Dumnezeu. Câinii erau păgânii, care nu aveau parte de aceste daruri, ci trăiau în întuneric și în păcat. Dar Domnul nu a spus aceste cuvinte ca să-i închidă ușa mântuirii femeii cananeence, ci ca să-i deschidă inima spre o mai mare credință și smerenie. A vrut să-i arate că harul lui Dumnezeu nu este ceva ce i se cuvine, ci ceva ce i se dăruiește. A vrut să-i dea ocazia să-și mărturisească credința și să-și arate stăruința în rugăciune. El a vrut să o înalțe pe femeia cananeeancă de la starea de câine la starea de copil al lui Dumnezeu.\nCum a răspuns femeia cananeeancă la cuvintele Domnului? S-a supărat? S-a simțit jignită? S-a descurajat? Nu. A răspuns cu o credință și o smerenie uimitoare, zicând: „Da, Doamne, dar și câinii mănâncă din fărâmiturile care cad de la masa stăpânilor lor” (Matei 15, 27). Ce răspuns minunat! Ce înțelepciune și ce blândețe! Femeia cananeeancă nu se contrazice cu Domnul, nu se laudă cu meritele ei, nu se plânge de nedreptate, nu cere mai mult decât i se cuvine.\nEa recunoaște că este o păcătoasă, o străină, o nevrednică. Ea acceptă să fie numită câine, dar nu un câine sălbatic, ci un câine al casei, care are parte de mila și de îngăduința stăpânului. Femeia nu cere toată pâinea, ci doar o firimitură, doar o scânteie din puterea și din harul lui Dumnezeu. Nu se îndoiește de milostivirea și de atotputernicia Domnului, ci crede că El poate să-i vindece fiica, chiar și de departe, chiar și cu un singur cuvânt, chiar și cu o mică parte din darul Său. Ea nu se lasă biruită de deznădejde și de tăcere, ci continuă să se roage și să ceară ajutorul Domnului.\n„Mare este credința ta”§ Ce răspuns i-a dat Domnul la acest răspuns? A rămas nepăsător? A rămas tăcut? A rămas aspru? Nu. A răspuns cu o admirație și o bucurie nespusă, zicând: „O, femeie, mare este credința ta! Fie ție după cum voiești” (Matei 15, 28). Ce cuvinte dulci și pline de har! Ce laudă și ce binecuvântare! Domnul, care știe tot ce este în om, care cercetează inimile și rărunchii, care vede credința sau necredința fiecăruia, a găsit în femeia cananeeancă o credință mare, o credință care a depășit granițele neamului, legii, timpului.\nEa a avut o credință care a rămas neclintită în fața tăcerii, a respingerii, a umilinței. Ea a avut o credință care a fost mai puternică decât demonul care o chinuia pe fiica ei. A avut o credință care a atras privirea și cuvântul lui Dumnezeu, care a smuls mila și harul Său, care a dobândit vindecarea și mântuirea. Domnul a răsplătit credința ei mare cu un dar mare: i-a vindecat fiica în ceasul acela (Matei 15, 28). Nu a mai fost nevoie să meargă la ea, să-i pună mâna, să-i spună vreun cuvânt. A fost de ajuns să vrea, să poruncească, să binecuvânteze. Și demonul a ieșit din fiica ei, și femeia cananeeancă s-a întors acasă cu bucurie și cu mulțumire, lăudând pe Dumnezeu pentru minunea pe care i-a făcut-o.\nCe învățăminte putem trage din această întâlnire minunată dintre Domnul și femeia cananeeancă? Ce ne spune nouă, celor care trăim în secolul al XXI-lea, această pericopă evanghelică? Ce ne cere nouă, celor care ne numim creștini ortodocși, această istorie a credinței și a rugăciunii?\nSă nu diferențiem oamenii!§ În primul rând, ne învață că Dumnezeu nu face diferență între oameni după neam, după lege, după cultură, după statut social, după vrednicie sau nevrednicie. El iubește pe toți oamenii și vrea ca toți să se mântuiască și să vină la cunoștința adevărului (I Timotei 2, 4). El nu este Dumnezeul unui singur popor, ci al tuturor popoarelor. Este Dumnezeul celor buni și al celor răi, al celor drepți, dar și al celor păcătoși, al celor sfinți, dar și al celor căzuți. El nu este Dumnezeul celor care se cred vrednici, ci al celor care se recunosc nevrednici. Nu este Dumnezeul celor care Îl cunosc pe nume, ci al celor care Îl iubesc cu inima.\nSă nu ne închipuim, așadar, că suntem mai buni, mai aleși, mai plăcuți lui Dumnezeu decât alții, doar pentru că suntem ortodocși, doar pentru că avem o Biserică, o Liturghie, o Tradiție, o Teologie, o Spiritualitate care ne vin din apostoli și din sfinți. Să nu ne mândrim cu aceste daruri, ci să le prețuim, să le păzim, să le trăim, să le împărtășim și altora. Să nu uităm că Dumnezeu nu ne judecă după eticheta pe care o purtăm, ci după credința pe care o avem, după dragostea pe care o arătăm, după faptele pe care le facem. Să nu uităm că Dumnezeu nu ne cere să fim numai ortodocși, ci și ortopracși, adică să trăim după dreapta credință, să ne sfințim viața, să ne îndumnezeim ființa. Să nu uităm că Dumnezeu nu ne vrea numai în Biserică, ci și în lume, ca să fim lumină, sare, drojdie, ca să fim martori, misionari, apostoli, ca să fim semne vii ale prezenței și ale lucrării Lui în istorie.\nDumnezeu ne încearcă credința§ În al doilea rând, Evanghelia de astăzi ne învață că Dumnezeu ne încearcă credința, ne încetinește răspunsul, ne întârzie ajutorul, nu pentru că nu ne iubește, nu ne ascultă sau nu ne ajută, ci pentru că vrea să ne crească în credință, în nădejde și în dragoste. El ne lasă uneori să suferim, să ne luptăm, să ne zbuciumăm, nu pentru că nu îi pasă de noi, ci pentru că vrea să ne curățească de păcate, să ne întărească în virtuți, să ne apropie de El. Ne vorbește uneori cu asprime și cu reproș, nu pentru că nu ne respectă, ci pentru că vrea să ne arate greșelile noastre și să ne îndrepte căile.\nSă nu ne pierdem, așadar, credința, nădejdea și dragostea, când Dumnezeu pare că tace. Să nu ne îndoim de iubirea, de ascultarea și de ajutorul Lui, când îngăduie încercări, suferințe și necazuri. Să nu ne lăsăm biruiți de deznădejde, de frică, de mânie, când nu ne împlinește imediat cererile. Să știm că Dumnezeu are un plan cu noi, un plan de mântuire. Să știm că Dumnezeu ne cunoaște mai bine decât ne cunoaștem noi înșine, știe ce ne trebuie, ce ne folosește și ce ne desăvârșește. Să avem încredere în El, să ne supunem voii Lui, să ne mulțumim cu darurile Lui, să ne bucurăm de prezența Lui.\nDumnezeu ne ascultă rugăciunea§ În al treilea rând, ne învață că Dumnezeu ne ascultă rugăciunea, ne împlinește cererea, ne vindecă suferința, dacă ne rugăm cu credință, cu smerenie și cu stăruință. Nu ne refuză nimic din ce este spre mântuirea noastră. Domnul nu ne uită niciodată, nu ne părăsește niciodată, nu dezamăgește. Ne aude mereu, ne vede mereu și ne iubește mereu. El ne este mereu Tată, mereu Prieten, mereu Mântuitor.\nSă ne rugăm, așadar, lui Dumnezeu, ca femeia cananeeancă, cu credință, smerenie și multă stăruință. Să ne rugăm cu credință, crezând că El este atotputernic, atotcunoscător, atotbun. Să ne rugăm cu smerenie, recunoscând că suntem păcătoși, nevrednici, neputincioși. Să ne rugăm cu stăruință, insistând și strigând către Tronul Său. Să nu ne descurajăm dacă nu primim imediat răspuns sau alinare.\nSă nu ne oprim din rugăciune, să nu ne lăsăm de rugăciune, să nu ne plictisim de rugăciune. Să ne rugăm neîncetat, cu mintea, cu inima, cu gura. Să ne rugăm pentru noi, pentru cei dragi, pentru cei bolnavi, pentru cei necăjiți, pentru cei rătăciți, pentru dușmani. Să ne rugăm pentru Biserică, pentru popor, pentru țară, pentru lume. Să ne rugăm pentru pace, pentru dreptate, pentru libertate, pentru unitate. Să ne rugăm pentru viață, pentru moarte, pentru înviere, pentru veșnicie.\nSă urmăm exemplul femeii cananeence, care ne-a arătat ce înseamnă să ai o credință mare, o rugăciune fierbinte, o smerenie adâncă. Să ne apropiem de Domnul Iisus Hristos, care ne-a arătat ce înseamnă să ai o iubire mare, o milă nesfârșită, o putere dumnezeiască. Să ne rugăm Lui să ne vindece de toate bolile trupești și sufletești, să ne elibereze de toate patimile și de toți demonii, să ne umple de toate darurile și de toate harurile.\nSă ne rugăm Lui să ne facă copii ai lui Dumnezeu, frați ai Săi, moștenitori ai împărăției Sale. Să ne rugăm Lui să ne dea parte de pâinea cea cerească, de Trupul și Sângele Său, de viața și de fericirea Sa. Să ne rugăm Lui să ne spună și nouă, la sfârșitul vieții noastre, cuvintele pe care i le-a spus femeii cananeence.\n","date":"18 februarie 2024","img":"/cuvant-duhovnicesc/la-dumnezeu-nici-un-strigat-nu-e-pierdut-nici-o-lacrima-nu-e-uitata/featured.jpg","lang":"ro","langName":"Română","largeImg":"/cuvant-duhovnicesc/la-dumnezeu-nici-un-strigat-nu-e-pierdut-nici-o-lacrima-nu-e-uitata/featured_hu_84ac9c4a874b690.jpg","month":[{"title":"2024-02","url":"/month/2024-02/"}],"permalink":"/cuvant-duhovnicesc/la-dumnezeu-nici-un-strigat-nu-e-pierdut-nici-o-lacrima-nu-e-uitata/","series":[],"smallImg":"/cuvant-duhovnicesc/la-dumnezeu-nici-un-strigat-nu-e-pierdut-nici-o-lacrima-nu-e-uitata/featured_hu_d9845ccf53b9c7d2.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 17-a După Rusalii","url":"/tags/duminica-a-17-a-dup%C4%83-rusalii/"},{"title":"Duminica Cananeencei","url":"/tags/duminica-cananeencei/"}],"timestamp":1708214400,"title":"La Dumnezeu nici un strigăt nu e pierdut, nici o lacrimă nu e uitată","year":[{"title":"2024","url":"/year/2024/"}]},{"authors":[{"title":"","url":"/authors/ips-ioan--arhiepiscopul-timisoarei-si-mitropolitul-banatului/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 16-a după Rusalii (Pilda talanților)\n„Zis-a Domnul pilda aceasta: un om oarecare, plecând departe, și-a chemat slugile și le-a dat pe mână avuția sa. Unuia i-a dat cinci talanți, altuia doi, iar altuia unul, fiecăruia după puterea lui, și a plecat. Îndată mergând, cel ce luase cinci talanți a lucrat cu ei și a câștigat alți cinci talanți. De asemenea, și cel cu doi a câștigat alți doi. Iar cel ce luase un talant s-a dus, a săpat o groapă în pământ și a ascuns argintul stăpânului său. După multă vreme a venit și stăpânul acelor slugi și a făcut socoteala cu ele. Și, apropiindu-se cel care luase cinci talanți, a adus alți cinci talanți, zicând: Doamne, cinci talanți mi-ai dat, iată alți cinci talanți am câștigat cu ei. Zis-a lui stăpânul: Bine, slugă bună și credincioasă! Peste puține ai fost credincios, peste multe te voi pune; intră întru bucuria domnului tău. Apropiindu-se și cel cu doi talanți, a zis: Doamne, doi talanți mi-ai dat, iată alți doi talanți am câștigat cu ei. Zis-a lui stăpânul: Bine, slugă bună și credincioasă! Peste puține ai fost credincios, peste multe te voi pune; intră întru bucuria domnului tău. Apropiindu-se apoi și cel care primise un talant, a zis: Doamne, te-am știut că ești om aspru, care seceri unde n-ai semănat și aduni de unde n-ai împrăștiat. De aceea, temându-mă, m-am dus de am ascuns talantul tău în pământ; iată, ai ce este al tău. Și răspunzând, stăpânul său i-a zis: Slugă vicleană și leneșă, știai că secer unde n-am semănat și adun de unde n-am împrăștiat? Se cuvenea, deci, ca tu să dai banii Mei schimbătorilor de bani, și eu, venind, aș fi luat ce este al meu cu dobândă. Luați, deci, de la el talantul și dați-l celui care are zece talanți. Căci tot celui ce are i se va da și-i va prisosi, iar de la cel ce n-are și ce are i se va lua. Iar pe sluga netrebnică aruncați-o în întunericul cel mai din afară. Acolo va fi plângerea și scrâșnirea dinților. Acestea zicând, a strigat: Cel ce are urechi de auzit, să audă!” (Matei 25, 14-30)\nSfânta noastră Biserică a rânduit ca în această duminică să citim Evanghelia despre minunata pildă a talanților, consemnată de către Sfântul Apostol și Evanghelist Matei la cap. 25, 14-30.\nAceastă pildă, inclusă de exegeți în categoria pildelor din care desprindem învățături de credință sau dogmatice, face parte din cunoscuta Cuvântare eshatologică rostită de către Domnul nostru Iisus Hristos cu privire la dărâmarea cetății sfinte a Ierusalimului, la a doua Sa venire și judecata de pe urmă.\nÎmprejurările în care Hristos Domnul a rostit această impresionantă cuvântare (Matei cap. 24-25) sunt lămurite de autorul celei dintâi Evanghelii, scrisă de Apostolul Matei. Astfel, el scrie că Fiul lui Dumnezeu, aclamat de mulțimi, a intrat în Ierusalim, a mers la Templu, i-a alungat pe cei ce vindeau și cumpărau acolo „și a răsturnat mesele schimbătorilor de bani și scaunele celor ce vindeau porumbei” (Matei 21, 12-13), apoi s-a întors în Betania și a revenit în cetatea sfântă a doua zi. Erau, așadar, zilele Sfintelor Sale Pătimiri. Atunci a învățat El în templu și a prezis arhiereilor și bătrânilor poporului că se va lua de la ei „împărăția lui Dumnezeu și se va da neamului care-i va face roadele” (Matei 21, 43).\nTot Evanghelistul Matei ne lămurește că, într-o altă zi, Mântuitorul a ieșit din mărețul Templu al Ierusalimului și, ajungând pe Muntele Măslinilor, „s-au apropiat de El ucenicii Săi, ca să-I arate clădirile templului. Iar El, răspunzând le-a zis: Le vedeți pe toate acestea? Adevăr vă grăiesc: Nu va rămâne aici piatră pe piatră, care să nu se risipească” (Matei 24, 1-2).\nSă priveghem pentru venirea Domnului§ Vorbindu-le despre zilele de pe urmă, El îi sfătuiește pe apostoli și, prin ei, pe noi toți, să veghem tot timpul spre a nu fi surprinși nepregătiți de venirea Sa: „De aceea și voi fiți gata, că-n ceasul în care nu gândiți va veni Fiul Omului” (Matei 24, 44).\nPentru ca apostolii să înțeleagă acest îndemn dumnezeiesc la priveghere, Hristos Domnul rostește trei pilde: pilda slujitorului bun (Matei 24, 45-51), care se îngrijește cu dăruire de celelalte slugi și când vine Stăpânul îl răsplătește; pilda celor zece fecioare (Matei 25, 1-13), model de priveghere cu candelele pline de fapte bune și credință, în vederea Parusiei, care vine pe neașteptate.\nCea de-a treia pildă, a talanților, a fost rostită, ca și celelalte două, numai în fața Sfinților Apostoli. Și aceasta este tot o lecție profundă despre priveghere, despre a doua Sa venire și despre lucrarea responsabilă, activă, în lumina Evangheliei, a Apostolilor și a tuturor celor care credem în Dumnezeu, avându-i ca exemplu ziditor pe slujitorii buni și credincioși, înmulțitori de talanți.\nMesajul acestei pilde este eshatologic, însă ea are și un caracter moral: ne învață să punem în lucrare talanții, adică darurile materiale și spirituale pe care ni le-a dăruit Dumnezeu, pentru că vom da seama de ele la judecata de pe urmă.\nÎn Pilda talanților se arată că Împărăția cerurilor este „asemenea unui om care, plecând departe, și-a chemat slugile și le-a încredințat avuția sa: unuia i-a dat cinci talanți, altuia doi, altuia unul, fiecăruia după puterea lui” (Matei 25, 14-15). Dumnezeu cunoaște pe deplin inima omului și râvna pe care o are de a lucra și a valorifica talanții, de aceea a dat fiecăruia daruri după puterea lui. Atâția talanți i-a dăruit El fiecăruia spre a-i întrebuința în slujirea Tatălui ceresc și spre mântuirea sufletului, cât poate el lucra, pentru a dobândi câștig bun. Acest lucru reflectă, pe de o parte, generozitatea lui Dumnezeu și, pe de altă parte, încrederea pe care El o are în fiecare om, bogat sau sărac, tânăr sau vârstnic, de a înmulți virtuțile și a dobândi lucrul cel mai de preț: mântuirea sufletului. Faptul că Stăpânul „a plecat departe” și pentru „multă vreme” arată cât de iubitor și de milostiv este, oferindu-ne tuturor răgazul de a lucra cu darurile Sale, „din straja dimineții și până în straja nopții”, spre a le înmulți pentru noi și pentru semeni. „Mare ești, Doamne, și minunate sunt lucrările Tale!”\nTalantul se înmulțește cu osteneală§ A-ți dubla talantul oferit în dar de Dumnezeu nu este puțin lucru. Pentru aceasta este nevoie de multă osteneală, de trudă și responsabilitate, de rugăciune și de post, de credință și de fapte bune, că spune Scriptura: „Și după cum trupul fără suflet este mort, tot așa și credința fără fapte este moartă!” (Iacob 2, 26).\nȘi nouă, celor de azi, ne-a dăruit Dumnezeu mulți talanți, după puterea și dragostea noastră. Și de la noi așteaptă Părintele ceresc să lucrăm cu ei, adică să înmulțim virtutea și să împuținăm răul, să devenim făclii luminoase înaintea oamenilor ca ei, „văzând faptele noastre cele bune, să-L preamărească pe Tatăl nostru Cel din ceruri” (Matei 5, 16).\nDumnezeu Stăpânul nu ține seama de importanța și de multitudinea darurilor revărsate peste noi, nici nu cere ceva peste puterile noastre, ci caută la inima omului, la modul în care acesta își trăiește credința, la nevoința și la vrednicia sa. De aceea, El îl răsplătește pe cel cu doi talanți ca și pe cel care a primit cinci, iar pe cel leneș, inactiv, fricos, care și-a îngropat talantul în pământ, ba chiar își judecă Stăpânul, numindu-L „om aspru, care seceră unde nu a semănat și adună de unde nu a împrăștiat” (Matei 25, 24), l-a mustrat și l-a pedepsit.\nStăpânul plecat departe este Hristos Domnul, Care S-a înălțat la ceruri și va veni la sfârșitul veacurilor să ceară de la fiecare om socoteală pentru darurile primite. Pentru cei care au fost buni „iconomi ai tainelor lui Dumnezeu”, răsplata este mare. Nu în talanți pământești, adică în 34,272 kg de aur ori argint, cât cântărea un talant, ne răsplătește Tatăl nostru ceresc. Dumnezeu răsplătește cu bucurie: „Intră întru bucuria Domnului tău” (Matei 25, 23), spune El slujitorului credincios și harnic. Aceasta este negrăita bucurie pe care o au îngerii și sfinții din ceruri și aceasta este răsplata Stăpânului pentru credinciosul Său slujitor. Și încă mai mult de atât: „… Peste puține ai fost credincioasă, peste multe te voi pune…”. Aceasta înseamnă că slujitorul harnic și credincios, care și-a înmulțit talanții, se va învrednici de bunătăți spirituale nemaivăzute și nepieritoare, așa cum anticipa Sfântul Apostol Pavel: „Cunosc un om întru Hristos, care acum paisprezece ani […] a fost în rai și a auzit cuvinte de nespus, pe care nu-i este îngăduit omului să le grăiască” (II Coloseni 12, 2).\nSluga leneșă, vicleană, necuviincioasă și lipsită de respect este aruncată „întru întunericul cel mai dinafară” (Matei 25, 30), pentru că nu a șlefuit mărgăritarul primit, ci l-a îngropat în pământul neroditor al indiferenței, al nepăsării și al nepriceperii. „Întunericul cel mai dinafară” este, așadar, locul înfricoșător situat în afara Împărăției luminii, a păcii și a comuniunii de dragoste cu sfinții, drepții și îngerii lui Dumnezeu.\nTalantul încredințat acestui slujitor nevrednic era valoros și egal în răsplătire cu ceilalți doi: Stăpânul a avut încredere în el, de aceea i l-a dăruit, ceea ce înseamnă că El își pune nădejdea în fiecare om. Nu este pământean creat de Dumnezeu care să nu fi primit nici un dar de la El. Pe fiecare copil care se naște și este botezat în numele Sfintei Treimi, Dumnezeu îl așteaptă să îmbrace, în viață, haina luminoasă a sfințeniei și să devină cetățean al Împărăției Sale veșnice.\nSă nu ne îngropăm viața în păcat, ci să o trăim încă de aici în Hristos, încât să fim vrednici a grăi împreună cu Apostolul Pavel: „… Și nu eu mai trăiesc, ci Hristos trăiește în mine” (Galateni 2, 20).\nSă nu dăm vina pe Dumnezeu pentru nereușitele noastre§ Mântuirea este talantul cel mai de preț de care ne putem învrednici, dar numai dacă lucrăm împreună cu Dumnezeu. Cel de-al treilea slujitor a refuzat să lucreze cu Stăpânul său și chiar l-a judecat. Să nu-L judecăm pe Dumnezeu, să nu cădem în acest păcat greu și să nu dăm vina pe El pentru toate nereușitele și neîmplinirile noastre. Nu El este de vină că suntem leneși, răi, indiferenți și egoiști, ci noi. Dumnezeu este alături de noi în toate nevoințele cele bune și în urcușul nostru duhovnicesc. Cine sunt oamenii care îl judecă pe Dumnezeu? Cei care nu-I cunosc lucrarea și binefacerile făcute tuturor, cei care nu-L iubesc și nu-L slăvesc!\nSunt unii care ar dori să se ascundă în pământ, pentru a nu se întâlni cu Hristos în ziua cea mare a judecății! De ce oare? De rușine că nu au lucrat și nu au înmulțit talanții primiți de la El.\nPilda aceasta minunată are și o componentă morală, care decurge din cuvintele: „Se cuvenea deci să dai argintul meu la zarafi și Eu, venind, aș fi luat ceea ce este al Meu cu dobândă” (Matei 25, 27).\nZarafii sunt, în acest caz, bisericile și mănăstirile, așezămintele de caritate și spitalele, penitenciarele, săracii și neputincioșii, orfanii și văduvele… Dacă slujitorul necuviincios, leneș și indiferent ar fi folosit darul primit pentru ajutorarea semenilor aflați în nevoi, de mare „bucurie” și cinste s-ar fi învrednicit în fața Stăpânului său.\nPrin cuvintele acestei pilde, Domnul nostru Iisus Hristos ne îndeamnă să priveghem permanent și să lucrăm de îndată cu talanții primiți, așa cum au făcut cei care au primit cinci și doi talanți, pentru ca nu cumva să-i „fure” cineva de la noi. El ne va cere talanții înapoi, așa cum ne va cere și inima și viața: „Fiule, dă-mi inima ta, iar ochii tăi să vegheze asupra căilor mele” (Pilde 23, 26).\nCei doisprezece ucenici ai Domnului, unsprezece galileeni și unul din Iudeea, au primit, la rândul lor „talantul apostoliei”. Unsprezece l-au pus în lucrare, cu dăruire, cu vrednicie și cu dragoste, până la jertfa supremă, iar Iuda din Kariot l-a îngropat și nu a intrat „întru bucuria Domnului său”.\nParabola talanților este, așadar, chemarea lui Dumnezeu la săvârșirea bunelor făptuiri, la hărnicie, la ascultare și la iubirea față de El. De asemenea, Stăpânul Hristos ne îndeamnă să nu ne irosim darurile primite, ci să le înmulțim spre mântuirea noastră și mângâierea semenilor.\nIubite frate creștine, dacă ai fost luat de valurile agitate ale vieții acesteia și ți-ai îngropat talantul, mergi îndată, dezgroapă-l și pune-l în lucrare, ca să poți intra în Împărăția luminii și a bucuriei lui Hristos!\n","date":"11 februarie 2024","img":"/cuvant-duhovnicesc/sa-nu-l-judecam-aspru-pe-dumnezeu/featured.jpg","lang":"ro","langName":"Română","largeImg":"/cuvant-duhovnicesc/sa-nu-l-judecam-aspru-pe-dumnezeu/featured_hu_7015394b6f91c571.jpg","month":[{"title":"2024-02","url":"/month/2024-02/"}],"permalink":"/cuvant-duhovnicesc/sa-nu-l-judecam-aspru-pe-dumnezeu/","series":[],"smallImg":"/cuvant-duhovnicesc/sa-nu-l-judecam-aspru-pe-dumnezeu/featured_hu_8dd564d96a9324ba.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 16-a După Rusalii","url":"/tags/duminica-a-16-a-dup%C4%83-rusalii/"},{"title":"Pilda Talanților","url":"/tags/pilda-talan%C8%9Bilor/"}],"timestamp":1707609600,"title":"Să nu-L judecăm aspru pe Dumnezeu!","year":[{"title":"2024","url":"/year/2024/"}]},{"authors":[{"title":"","url":"/authors/ips-andrei--mitropolitul-clujului--maramuresului-si-salajului/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 14-a după Rusalii (Pilda nunții fiului de împărat)\n„Zis-a Domnul pilda aceasta: Împărăția cerurilor asemănatu-s-a omului împărat care a făcut nuntă fiului său. Și a trimis pe slugile sale ca să cheme pe cei poftiți la nuntă, dar ei n-au voit să vină. Iarăși a trimis alte slugi, zicând: Spuneți celor chemați: Iată, am pregătit ospățul meu; juncii mei și cele îngrășate s-au junghiat și toate sunt gata. Veniți la nuntă! Dar ei, fără să țină seama, s-au dus, unul la țarina sa, altul la neguțătoria lui; iar ceilalți, punând mâna pe slugile lui, le-au batjocorit și le-au ucis. Auzind împăratul de acestea, s-a umplut de mânie și, trimițând oștile sale, au nimicit pe ucigașii aceia și cetății lor i-au dat foc. Apoi a zis către slugile sale: Nunta este gata, dar cei poftiți n-au fost vrednici. Mergeți, deci, la răspântiile drumurilor și, pe câți veți găsi, chemați-i la nuntă. Atunci, ieșind slugile acelea la drumuri, au adunat pe toți câți i-au găsit, și răi, și buni, și s-a umplut casa nunții cu oaspeți. Iar împăratul, intrând ca să privească pe oaspeți, a văzut acolo un om care nu era îmbrăcat în haină de nuntă și i-a zis: Prietene, cum ai intrat aici fără haină de nuntă? El însă a tăcut. Atunci împăratul a zis slujitorilor: Legați-l de picioare și de mâini și aruncați-l în întunericul cel mai din afară. Acolo va fi plângerea și scrâșnirea dinților. Căci mulți sunt chemați, dar puțini aleși.” (Matei 22, 1-14)\nAtât în Legea veche, cât și în cea nouă, unirea lui Dumnezeu cu oamenii este socotită ca o unire de nuntă. Poporul lui Israel era mireasa și Dumnezeu era mirele. În Noul Testament, Domnul Iisus Hristos este mirele, iar Biserica, alcătuită din credincioși, este mireasa. Nu s-a găsit o comparație mai frumoasă și mai potrivită.\nIată ce zice în acest sens prorocul Isaia: „Și în ce chip se însoțește flăcăul cu fecioara, Cel ce te-a zidit se va însoți cu tine. Și în ce chip mirele se veselește de mireasă, așa se va veseli de tine Dumnezeul tău! Pe zidurile tale, Ierusalime, eu pun străjeri care nici zi, nici noapte nu vor tăcea!” (Isaia 62, 5-6). Vechiul Ierusalim este mireasa lui Dumnezeu.\nIată ce citim în Cartea Apocalipsei, atunci când ni se vorbește de sfârșitul veacurilor și de unirea tuturor credincioșilor cu Domnul Hristos. Toți vor învia din morți și se vor preschimba în nemurire: „Și am văzut cer nou și pământ nou. Căci cerul cel dintâi și pământul cel dintâi au trecut și marea nu mai este. Și am văzut cetatea sfântă, noul Ierusalim, pogorându-se din cer de la Dumnezeu, gătită ca o mireasă, împodobită pentru mirele ei. Și am auzit, din tron, un glas puternic care zicea: Iată, cortul lui Dumnezeu este cu oamenii și El va sălășlui cu ei și ei vor fi poporul Lui și însuși Dumnezeu va fi cu ei. Și va șterge orice lacrimă din ochii lor și moarte nu va mai fi; nici plângere, nici strigăt, nici durere nu vor mai fi, căci cele dintâi au trecut… Și a venit unul din cei șapte îngeri, care aveau cele șapte cupe pline cu cele din urmă șapte pedepse, și a grăit către mine zicând: Vino să-ți arăt pe mireasa, femeia Mielului. Și m-a dus pe mine, în duh, într-un munte mare și înalt și mi-a arătat cetatea cea sfântă, Ierusalimul, pogorându-se din cer, de la Dumnezeu” (Apocalipsa 21, 1-10).\nÎnspre această stare și înspre acest loc năzuiește orice creștin. Înspre momentul în care Domnul Hristos va reveni, Își va lua mireasa Sa, noul Ierusalim, Biserica, alcătuită din cei mântuiți, din cei ce se vor bucura cu El în vecii vecilor. Înspre acest ospăț este chemat tot omul. Tot omul e chemat la unirea cu Hristos; la intrarea în Biserică și la o viață curată.\nAm înțeles din pericopa evanghelică citită astăzi că Însuși Domnul Iisus Hristos compară unirea oamenilor cu Sine cu un ospăț de nuntă. E vorba de un împărat care face nuntă fiului său. Dumnezeu face nuntă Fiului Său, Domnului Iisus Hristos, și îi cheamă pe mulți. Numai că dintre cei mulți, puțini vin. Și atunci când toate sunt gata și când ospățul este în toi intră stăpânul, intră Dumnezeu să-și vadă oaspeții care au venit la nuntă. Și ne spune Evanghelistul Matei că a văzut Dumnezeu acolo un om care nu era în haină de nuntă și i-a zis: „Prietene, cum ai intrat aici fără haină de nuntă?”. El însă a tăcut. Atunci a zis împăratul slugilor: „Legați-l de mâini și de picioare și aruncați-l în întunericul cel mai dinafară. Acolo va fi plângerea și scrâșnirea dinților” (Matei 22, 12).\nHaina sufletului încercăm și noi să ne-o primenim în toată viața noastră. De pildă, referitor la acest moment, neștiut de nimeni, dar care va veni, o cântare de la Miezonoptică zice așa: „Iată Mirele vine în miezul nopții și fericită este sluga pe care o va afla priveghind și nevrednică cea pe care o va afla lenevindu-se. Vezi dar, suflete al meu, cu somnul să nu te îngreuiezi ca să nu te dai morții și afară de împărăție să te încui. Ci te deșteaptă strigând: Sfânt, Sfânt, Sfânt ești Dumnezeule, pentru rugăciunile Născătoarei de Dumnezeu, miluiește-ne pe noi” (Ceaslov, București, 1973, p. 25).\nÎn cămara nunții, la nunta împăratului, dorim să ajungem cu toții. Important este însă să avem haină de nuntă. Haina sufletului nostru ne-o albim prin baia botezului și pe calea vieții, prin Taina sfântă a Pocăinței, ori de câte ori o pângărim, prin Taina Spovedaniei o curățim din nou, o spălăm din nou.\nVedeți, iubiți frați și surori, că nu este neapărat vorba de o pângărire, de o murdărire fizică, ci de una spirituală, prin păcatele și fărădelegile pe care le facem zi de zi. În acest sens, istorisirile noastre pioase ne pun în față pilde care ne încredințează că această murdărie a hainei sufletului nu este fizică. Spune povestea, sigur că este o ficțiune, că la un moment dat, Sfântul Ierarh Nicolae dimpreună cu Sfântul Ioan Casian au fost trimiși de Dumnezeu pe pământ să vadă ce fac oamenii. Și trecând printr-un sat amărât cu un drum rău, plin de noroi, au văzut un țăran care avea carul plin cu fân și se înglodase în noroi. Amândoi, și Sfântul Nicolae și Sfântul Ioan Casian, aveau hainele albe, frumoase, ca din Rai. Sfântul Nicolae pune umărul să scoată căruța din noroi. Sfântul Ioan Casian zice: „Dar tot ne stropim cu noroi. Eu stau aici și mă rog pentru el”. Și Sfântul Nicolae scoate căruța, iar Sfântul Ioan Casian se roagă pentru el. Numai că atunci când au mers să facă bilanțul și să spună ce-au realizat pe pământ, Domnul Dumnezeu i-a zis Sfântului Ioan Casian: „Tu n-ai vrut să-ți pângărești haina cu noroi, așa că vei avea sărbătoare tot o dată la patru ani, pe 29 februarie, iar Sfântul Nicolae, care s-a aplecat la necazul omului, ce era într-o clipă de cumpănă, va avea sărbătoare de două ori pe an”.\nEste o ficțiune pioasă, dar care ne spune mult. Este vorba de murdărirea cu noroi și cu sudoare a omului care muncește, a omului care face fapte bune. Când e vorba de pângărirea sufletului, de haina de nuntă pângărită, sunt înțelese păcatele noastre. De aceea, e mare lucru să apelăm cât mai des la curățirea hainei sufletului ca să fim gata pentru momentul în care va trebui să participăm la nunta Mirelui ceresc.\nNu știm clipa, nici ceasul în care El va veni, ci trebuie să fim mereu gata pentru momentul acela, cu haina sufletului nostru curată. De aceea îi fericim pe credincioșii care au râvnă să se spovedească des, au râvnă să facă pocăință, pocăința care presupune lacrimi, post, rugăciune, nevoință și alte asemenea fapte care albesc haina sufletului nostru.\nSă dea Tatăl cel ceresc ca atunci când va veni clipa, de nimeni știută, și când Împăratul va face nunta cea veșnică, noi să avem haina pregătită pentru ospățul Mirelui.\n","date":"28 ianuarie 2024","img":"/cuvant-duhovnicesc/haina-curata-pentru-nunta-mielului/featured.jpg","lang":"ro","langName":"Română","largeImg":"/cuvant-duhovnicesc/haina-curata-pentru-nunta-mielului/featured_hu_108acdd3f2978e50.jpg","month":[{"title":"2024-01","url":"/month/2024-01/"}],"permalink":"/cuvant-duhovnicesc/haina-curata-pentru-nunta-mielului/","series":[],"smallImg":"/cuvant-duhovnicesc/haina-curata-pentru-nunta-mielului/featured_hu_8a0e715242ee1e3e.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 14-a După Rusalii","url":"/tags/duminica-a-14-a-dup%C4%83-rusalii/"},{"title":"Pilda Nunții Fiului De Împărat","url":"/tags/pilda-nun%C8%9Bii-fiului-de-%C3%AEmp%C4%83rat/"}],"timestamp":1706400000,"title":"Haină curată pentru nunta Mielului","year":[{"title":"2024","url":"/year/2024/"}]},{"authors":[{"title":"","url":"/authors/teofan-mitropolitul-moldovei-si-bucovinei/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a 29-a după Rusalii (a celor 10 leproși)\n„În vremea aceea, intrând Iisus într-un sat, L-au întâmpinat zece bărbați leproși, care au stat departe și care au ridicat glasul, zicând: Iisuse, Învățătorule, miluiește-ne! Și, văzându-i, El le-a zis: Duceți-vă și vă arătați preoților. Dar, pe când ei se duceau, s-au curățit. Iar unul dintre ei, văzând că s-a vindecat, s-a întors, cu glas mare slăvind pe Dumnezeu. Și a căzut cu fața la pământ la picioarele lui Iisus, mulțumindu-I. Iar acela era samarinean. Și răspunzând, Iisus a zis: Oare nu zece s-au curățit? Dar cei nouă unde sunt? Nu s-a găsit să se întoarcă să dea slavă lui Dumnezeu decât numai acesta, care este de alt neam? Și i-a zis: Ridică-te și du-te! Credința ta te-a mântuit!” (Luca 17, 12-19)\nLa Sfânta Liturghie, săvârșită în Duminica a 29-a după Rusalii, se rostesc două cuvinte din Dumnezeiasca Scriptură, spre călăuzirea celor prezenți în Biserică: al Sfântului Apostol Pavel (Col. 1, 12-18) și al Sfântului Evanghelist Luca (17, 12-19). Ambele mărturisesc despre mulțumirea care se cuvine a fi adusă lui Dumnezeu.\n„Fraților, spune Sfântul Pavel, mulțumim cu bucurie Tatălui, Celui ce ne-a învrednicit pe noi să luăm parte la moștenirea sfinților, întru lumină” (Col. 1, 12). Sfântul Evanghelist Luca, relatând vindecarea celor zece leproși, arată că „unul dintre ei, văzând că s-a vindecat, s-a întors, cu glas mare slăvind pe Dumnezeu. Și a căzut cu fața la pământ la picioarele lui Iisus, mulțumindu-I” (Lc. 17, 15-16).\nMare în fața lui Dumnezeu și a oamenilor este starea de mulțumire, de recunoștință!\nMulțumirea și recunoștința noastră se îndreaptă spre oamenii pe care Dumnezeu i-a trimis în calea vieții noastre: părinții care ne-au născut, preotul și nașii care ne-au botezat, dascălii care ne-au educat, duhovnicul la care ne mărturisim, cei care ne-au ajutat în momente de cumpănă și toți cei pe care i-am întâlnit în viață și au influențat în bine lucrarea noastră.\nMulțumirea noastră se îndreaptă spre toți aceștia, dar mai presus de toate spre Dumnezeu, Creatorul, Proniatorul și Mântuitorul nostru și al lumii întregi.\nDespre mulțumirea care se cuvine adusă lui Dumnezeu încercăm a mărturisi astăzi, cu ajutorul Celui de Sus.\nMulțumirea față de Dumnezeu se arată, înainte de toate, pentru darul cel mare al vieții pe care ni l-a făcut. Mulțumim lui Dumnezeu, după cuvântul Sfântului Pavel, „pentru că întru El au fost făcute toate, cele din ceruri și cele de pe pământ, cele văzute și cele nevăzute (…). Toate s-au făcut prin El și pentru El. El este mai înainte de toate și toate prin El sunt așezate” (Col. 1, 16-17).\nAducem mulțumire lui Dumnezeu pentru iubirea Sa revărsată peste lume prin Întruparea, Moartea și Învierea Fiului Său, Iisus Hristos, Dumnezeu-Omul. Apostolul Pavel ne arată că Dumnezeu „ne-a scos de sub stăpânirea întunericului și ne-a strămutat în Împărăția Fiului iubirii Sale, întru Care avem răscumpărarea prin sângele Lui, adică iertarea păcatelor” (Col. 1, 13-14). Dumnezeu-Cuvântul vine în lume pentru a Se oferi pe Sine nouă, a ne dărui însăși viața Sa, pentru a ne face „fii ai lui Dumnezeu”: „Vedeți ce fel de iubire ne-a dăruit nouă Tatăl, exclamă Sfântul Ioan Teologul, ca să ne numim fii ai lui Dumnezeu, și suntem” (1 In. 3, 1).\nMulțumirea adusă lui Dumnezeu se arată și pentru faptul că suntem fii și fiice în Biserica Sa. Toate cele pe care le dobândim în viață sunt mult mai puțin importante decât calitatea de creștin, de membru în „Biserica lui Dumnezeu, pe care a câștigat-o cu însuși sângele Său” (F.A. 20, 28). Iar Biserica este, înainte de toate, „trupul lui Hristos” (cf. 1 Cor. 12, 27). În Biserică primim viața cea adevărată prin altoirea noastră pe Hristos, împărtășindu-ne cu Sfintele Taine. În Biserică avem comuniune cu Maica Domnului, cu toți sfinții, cu puterile cerești. Pentru tot ceea ce ne dăruiește Dumnezeu în Biserica Sa se cuvine să aducem jertfă sfântă de recunoștință.\nStarea de mulțumire arătată lui Dumnezeu cuprinde și o altă latură a vieții noastre, și anume atunci când trecem prin clipe grele: suferință, vrăjmășii sau nedreptăți. Când suntem sănătoși, când oamenii ne fac bine și totul decurge lin, atitudinea de mulțumire se dobândește mai ușor. Cum să mulțumim însă lui Dumnezeu când suntem cuprinși de boală, când avem încercări în familie, când suntem nedreptățiți sau umiliți? Da, e foarte greu. Este însă de absolută trebuință să ne străduim a înțelege că tot ceea ce ni se întâmplă, bine sau rău, este cu știrea, cu voia sau cu îngăduința lui Dumnezeu, și pentru toate suntem chemați să mulțumim. „Dați mulțumire pentru toate, căci aceasta este voia lui Dumnezeu, întru Hristos Iisus, pentru voi” (1 Tes. 5, 18), ne spune Sfântul Pavel. Iar Apostolul Iacob consideră „bucurie mare” trecerea omului prin ispite: „Bucurie mare să socotiți, frații mei, când cădeți în felurite ispite” (Iac. 1, 2). Sfinții Părinți, urmând cuvintele Mântuitorului, „Iubiți pe vrăjmașii voștri” (Mt. 5, 44), îi prezintă pe aceștia ca „vindecători trimiși de Hristos” sau „binefăcători”: „Pe cel care l-a supărat sau l-a necinstit, sau l-a vorbit de rău, sau l-a păgubit, (creștinul) este dator să-l poarte în minte ca pe un vindecător trimis de Hristos și se cuvine să-l aibă ca pe un binefăcător. Pentru că supărarea este a sufletului bolnav. Că, dacă nu erai bolnav, nu ai fi suferit. Și se cuvine să te bucuri cu fratele tău, că prin el cunoști boala ta, și să te rogi pentru el ca pentru un medicament vindecător trimis de Iisus. Iar dacă te superi pe el, este ca și când ai zice împotriva lui Iisus: Nu vreau să primesc medicamentele Tale, ci vreau să putrezesc cu rănile mele”1.\nMulțumirea adusă lui Dumnezeu pentru încercările prin care trecem ne ajută să ne vindecăm de cea mai grea boală a noastră, și anume slava deșartă: „Fier înroșit al lui Hristos, mărturisește un bătrân din Pateric, este cel care te necinstește sau te vorbește de rău, pentru că te scapă de slava deșartă… Eu nu-i osândesc pe cei care mă învinovățesc, spune el, ci îi numesc binefăcătorii mei. Și nu mă lepăd de Doctorul sufletelor care îmi dă medicamentul necinstirii pentru sufletul meu iubitor de slava deșartă”2.\nÎn vremuri de bucurie sau întristare, de sănătate sau suferință, în clipe de cer senin sau furtună, cu prieteni sau dușmani, creștinul adevărat aduce mulțumire lui Dumnezeu. Starea de mulțumire se arată în tot ceasul și în tot locul, dar mai adânc și adevărat în timpul Sfintei Liturghii. Cel puțin o dată pe săptămână aducem darurile noastre de vin, pâine și apă curată la Biserică, dimpreună cu recunoștința noastră față de tot ce a binevoit Dumnezeu să se întâmple în viața noastră. În Dumnezeiasca Euharistie, adică în Dumnezeiasca Mulțumire, dăruim lui Dumnezeu viața noastră și primim în schimb Viața Lui prin Trupul și Sângele Lui cu care ne împărtășim. Pentru aceasta, la Sfânta Liturghie, arhiereii, preoții și diaconii, dimpreună cu tot poporul, aduc mulțumire lui Dumnezeu, rostind: „Cu vrednicie și cu dreptate este a-Ți cânta Ție, pe Tine a Te binecuvânta, pe Tine a Te lăuda, Ție a-Ți mulțumi, Ție a ne închina, în tot locul stăpânirii Tale; (…) Tu din neființă la ființă ne-ai adus pe noi, și căzând noi, iarăși ne-ai ridicat și nu Te-ai depărtat, toate făcându-le, până ce ne-ai suit la cer și ne-ai dăruit împărăția Ta ce va să fie. Pentru toate acestea mulțumim Ție și Unuia-Născut Fiului Tău și Duhului Tău celui Sfânt, pentru toate pe care le știm și pe care nu le știm; pentru binefacerile Tale cele arătate și cele nearătate, ce ni s-au făcut nouă. Mulțumim Ție și pentru Liturghia aceasta, pe care ai binevoit a o primi din mâinile noastre”.\nPrezența noastră în duh și adevăr la Sfânta Euharistie ca Mulțumire adusă lui Dumnezeu arată aceeași atitudine pe care a avut-o samarineanul vindecat din Evanghelia de astăzi. S-a întors la Hristos pentru a-I mulțumi și a auzit spunându-i-se: „Ridică-te și du-te! Credința ta te-a mântuit!” (Lc. 17, 19). Astfel nădăjduim să fie și cu noi!\nNote:\n1 Patericul mare. Apoftegmele părinților pustiei, traducere, introducere și note de pr. prof. dr. Constantin Coman, Ed. Bizantină, București, 2015, p. 793.\n2 Patericul mare, p. 794.\n","date":"14 ianuarie 2024","img":"/cuvant-duhovnicesc/multumirea-adusa-lui-dumnezeu-este-o-necesitate-pentru-noi-nu-pentru-el/featured.jpg","lang":"ro","langName":"Română","largeImg":"/cuvant-duhovnicesc/multumirea-adusa-lui-dumnezeu-este-o-necesitate-pentru-noi-nu-pentru-el/featured_hu_42408dbafbe9686a.jpg","month":[{"title":"2024-01","url":"/month/2024-01/"}],"permalink":"/cuvant-duhovnicesc/multumirea-adusa-lui-dumnezeu-este-o-necesitate-pentru-noi-nu-pentru-el/","series":[],"smallImg":"/cuvant-duhovnicesc/multumirea-adusa-lui-dumnezeu-este-o-necesitate-pentru-noi-nu-pentru-el/featured_hu_8b63a6e16a1ab7ba.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 29-a După Rusalii","url":"/tags/duminica-a-29-a-dup%C4%83-rusalii/"},{"title":"Vindecarea Celor Zece Leproși","url":"/tags/vindecarea-celor-zece-lepro%C8%99i/"}],"timestamp":1705190400,"title":"Mulțumirea adusă lui Dumnezeu este o necesitate pentru noi, nu pentru El","year":[{"title":"2024","url":"/year/2024/"}]},{"authors":[{"title":"","url":"/authors/patriarhul-daniel/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica după Botezul Domnului (Începutul propovăduirii Domnului)\n„În vremea aceea, auzind că Ioan a fost întemnițat, Iisus a plecat în Galileea. Și, părăsind Nazaretul, a venit să locuiască în Capernaum, lângă mare, în hotarele lui Zabulon și Neftali, ca să se împlinească ce s-a zis prin Isaia prorocul, care zice: «Pământul lui Zabulon și pământul lui Neftali spre mare, dincolo de Iordan, Galileea neamurilor; poporul care stătea în întuneric a văzut lumină mare și celor ce ședeau în latura și în umbra morții lumină le-a răsărit». De atunci a început Iisus să propovăduiască și să spună: Pocăiți-vă, că s-a apropiat Împărăția cerurilor.” (Matei 4, 12-17)\nDuminica aceasta este numită Duminica după Botezul Domnului și are ca temă principală începutul propovăduirii Domnului Iisus Hristos. Ea ne arată că Mântuitorul Iisus Hristos este Lumina vieții veșnice.\nÎn calendarul ortodox există duminici care se numesc duminica dinaintea unei sărbători mari și duminica după sărbătoarea respectivă. Așa avem Duminica dinaintea Înălțării Sfintei Cruci și Duminica după Înălțarea Sfintei Cruci, Duminica dinaintea Nașterii Domnului și Duminica după Nașterea Domnului, Duminica dinaintea Botezului Domnului și Duminica după Botezul Domnului.\nEvanghelia Duminicii după Botezul Domnului are bogate semnificații duhovnicești pentru viața Bisericii și pentru înțelegerea credinței creștine ca pregustare a vieții din Împărăția cerurilor.\nÎn Duminica după Botezul Domnului, vedem în primul rând legătura dintre lumina Botezului Domnului Iisus Hristos în Iordan, prin arătarea Preasfintei Treimi, și lumina Evangheliei Sale, prin chemarea la pocăință și vestirea Împărăției cerurilor.\nÎn al doilea rând, vedem legătura care există în general între Botez și Pocăință ca porți de intrare a oamenilor în Împărăția cerurilor.\nArătarea Preasfintei Treimi, după Botezul Domnului Iisus Hristos în Iordan, ne descoperă că omul este centrul atenției și al iubirii Preasfintei Treimi. Cuvintele troparului „În Iordan botezându-Te, Tu, Doamne, închinarea Treimii S-a arătat” înseamnă că întreaga Sfântă Treime S-a arătat la Botezul lui Iisus în Iordan, iar în centrul iubirii Preasfintei Treimi era firea omenească pe care a luat-o Dumnezeu Fiul ca să o vindece de păcat și de moarte, să o lumineze, să o sfințească și să o îndumnezeiască, aducând-o la asemănarea cu Dumnezeu Cel Unul Sfânt și dăruindu-i viață veșnică.\nDescoperirea sau arătarea Preasfintei Treimi în timpul Botezului Domnului Iisus în Iordan, la începutul activității Sale publice, ne arată și scopul lucrării mântuitoare a Domnului Iisus, deoarece la sfârșitul activității Sale pământești, după Învierea Sa din morți și înainte de Înălțarea Sa la cer, Domnul Iisus trimite pe ucenicii Săi „să boteze toate neamurile în numele Tatălui și al Fiului și al Sfântului Duh” (cf. Matei 28, 19). Așadar, la Botezul lui Hristos în Iordan S-a arătat Preasfânta Treime având în centrul iubirii Sale firea omenească a lui Iisus, pentru ca apoi fiecare om să poată primi Botezul în harul, lumina și iubirea Preasfintei Treimi, spre a trăi veșnic în Împărăția cerurilor.\nLumina cea mare care se arată poporului evreu este plinătatea revelației lui Dumnezeu în Iisus Hristos§ Evanghelia acestei duminici ne arată că, după ce Sfântul Ioan Botezătorul a fost întemnițat de regele Irod Antipa, Iisus a plecat în Galileea și, părăsind orașul Nazaret, a venit să locuiască în Capernaum, lângă mare. În acest oraș locuiau, alături de evrei, și mulți străini, oameni de neamuri și credințe diferite, îndeosebi greci și romani. Evanghelia ne spune că Iisus S-a mutat de la Nazaret la Capernaum, în pământul lui Zabulon și Neftali, lângă Marea Galileii, pentru a împlini un plan al lui Dumnezeu, pe care profetul Isaia îl binevestește astfel: „Pământul Zabulonului și ținutul lui Neftali; în vremurile cele de pe urmă el va acoperi de slavă calea mării, celălalt țărm al Iordanului, Galileea neamurilor. Poporul care locuia întru întuneric va vedea lumină mare și voi, cei ce locuiți în latura umbrei morții, lumină va străluci peste voi” (Isaia 8, 23; 9, 1). Care este lumina cea mare? Desigur, nu este vorba de o simplă lumină fizică produsă de soare, ci, după cum tâlcuiesc Sfinții Părinți ai Bisericii, aceasta este o lumină spirituală, duhovnicească. Mai precis, lumina cea mare este plinătatea descoperirii lui Dumnezeu prin Fiul Său întrupat, Iisus Hristos. Toată descoperirea lui Dumnezeu prin proroci este o lumină treptată, etapizată, crescândă, culminând în lumina mare sau deplină care este Persoana Domnului Hristos, adică Însuși Fiul veșnic al lui Dumnezeu, Care S-a făcut Om din iubire pentru oameni și pentru mântuirea lor. „Lumina mare”, adică deplină sau totală, este Dumnezeu-Cuvântul sau Fiul lui Dumnezeu, prin Care Dumnezeu-Tatăl a creat lumina fizică din univers, ca simbol creat al luminii sau al slavei dumnezeiești necreate, deoarece prin Fiul a zis Dumnezeu-Tatăl la facerea lumii: „Să fie lumină! Și a fost lumină” (Facere 1, 3). Deci, Dumnezeu-Cuvântul sau Fiul Cel veșnic al Tatălui este Lumina veșnică și Viața veșnică, pentru întreaga umanitate, după cum ne spune și Sfântul Evanghelist Ioan: „Întru El era viață și viața era lumina oamenilor […] Cuvântul era Lumina cea adevărată, Care luminează pe tot omul ce vine în lume” (Ioan 1, 4; 9). Mai precis, Iisus Însuși va spune: „Eu sunt Lumina lumii” (Ioan 8, 12) sau „Eu sunt Calea, Adevărul și Viața” (Ioan 14, 6), adică El este Calea dreaptă, Adevărul deplin și Viața desăvârșită și veșnică.\nPoporul care stătea în întuneric, adică în nedeplinătatea cunoașterii adevărului dumnezeiesc mântuitor, vede acum lumină mare, adică pe Dumnezeu-Omul prezent în mijlocul oamenilor. Această „lumină mare”, prezisă de Isaia (cf. Isaia 9, 1), este Iisus Hristos, Fiul veșnic al lui Dumnezeu. De ce? Pentru că „toate prin El s-au făcut” (Ioan 1, 3), „întru El au fost făcute toate […] Toate s-au făcut prin El și pentru El” (Coloseni 1, 16). Prin urmare, toate creaturile văzute și nevăzute au fost făcute în Hristos, prin Hristos și pentru Hristos. De aceea, Hristos luminează sau dăruiește sens ultim ori deplin întregii existențe create, atât universului material văzut, cât și lumii nemateriale și nevăzute a puterilor cerești netrupești (îngerești).\n„Latura și umbra morții” semnifică starea de păcat ca înstrăinare a oamenilor de Dumnezeu Creatorul§ „Poporul care stătea în întuneric” era poporul evreu care, deși se închina unicului Dumnezeu adevărat, Făcătorul cerului și al pământului, și primise unele lumini ale adevărului mântuitor prin Legea lui Moise și prin proroci, totuși se afla într-o incertitudine privind identitatea lui Mesia pe care-L aștepta, într-o vreme când Țara Sfântă se afla sub stăpânire romană politeistă, știut fiind faptul că romanii se închinau multor zei sau idoli.\nEvanghelia din această zi mai precizează că și celor care ședeau „în latura și în umbra morții” le-a răsărit lumină. Aceștia sunt etniile sau neamurile politeiste ori idolatre care trăiau într-o totală necunoaștere a singurului Dumnezeu adevărat, Dumnezeu-Creatorul sau Făcătorul cerului și al pământului. De aceea, spre deosebire de evrei, păgânii nu se închinau Creatorului unic al lumii, ci multor zei sau idoli.\nDeci, „latura și umbra morții” (Isaia 9, 1) însemna atunci starea de confuzie religioasă și morală a lumii păgâne politeiste. Păgânii închinători la idoli și robiți de păcate multe, din cauza necunoașterii adevăratului Dumnezeu, petreceau în latura și în umbra morții, mai ales pentru că nu credeau în învierea morților, iar teama de moarte îi stăpânea toată viața (cf. Evrei 2, 15).\nÎn acest context al existenței umane întunecate de necunoaștere, incertitudine și degradare spirituală, vine între oameni o lumină mare, adică Iisus Hristos, Dumnezeu-Omul. Iar faptul că El începe să predice în Galileea, unde evreii conviețuiau cu etnii diferite de poporul evreu, ne arată că venirea Domnului Iisus Hristos în lume are ca scop mântuirea întregii lumi, nu doar a poporului evreu. Desigur, Mesia-Hristos vine în lume în primul rând pentru mântuirea poporului evreu, în care S-a născut, dar nu vine în mod exclusiv pentru acesta, ci vine în lume pentru umanitatea întreagă, pentru a mântui toate popoarele lumii care vor crede în el.\nChemarea la pocăință are ca scop dobândirea vieții veșnice§ Domnul Iisus Hristos începe propovăduirea Evangheliei Sale cu aceste cuvinte: „Pocăiți-vă, că s-a apropiat Împărăția cerurilor” (Matei 4, 17). Aceleași cuvinte le întâlnim și în predica Sfântului Ioan Botezătorul, care cuprindea însă și multe amenințări. De pildă, Sfântul Ioan vorbește ascultătorilor despre securea care stă la rădăcina copacului să-l taie dacă nu aduce roadă, referindu-se astfel la judecata sau la pedeapsa divină pentru cei care nu-și schimbă viața lor păcătoasă. Deci, Sfântul Ioan Botezătorul cheamă la pocăință folosind un limbaj sever, amenințător, de responsabilizare maximă a oamenilor.\nDomnul Iisus Hristos cheamă și El pe oameni la pocăință, însă le vorbește mai mult despre dobândirea vieții veșnice din Împărăția cerurilor, a cărei prezență sau lucrare tainică în lume o descrie folosind parabole sau simboluri precum: comoară, aluat, grăunte de muștar ș.a. Totuși, Împărăția cerurilor despre care vorbește Mântuitorul Iisus Hristos nu se află doar în ceruri, ci acum ea vine pe pământ, printre oameni, fiind cuprinsă tainic și concentrat în Iisus Hristos Însuși, adică în Dumnezeu-Omul. Mai precis, Hristos Însuși este taina Împărăției cerurilor coborâtă printre oameni, deoarece El este Împăratul cerurilor, viețuind acum ca om printre oameni. Însă, unde este prezent Iisus Hristos, acolo este prezent și Dumnezeu Tatăl împreună cu Dumnezeu Duhul Sfânt. Deci, în și prin Iisus Hristos, Împărăția Preasfintei Treimi se descoperă treptat oamenilor, după cum s-a văzut mai ales în timpul Botezului Domnului la Iordan. Duminica după Botezul Domnului ne învață de fapt că atât Nașterea Domnului Iisus Hristos, cât și Botezul Său ne descoperă apropierea Împărăției lui Dumnezeu de oameni. Această apropiere de oameni începe, de fapt, cu nașterea ca Om a Fiului lui Dumnezeu în Betleem și continuă cu lucrarea Lui mesianică în popor, îndată după Botezul Său în Iordan. Astfel, în mod mai clar, se vede acum că scopul venirii lui Hristos în lume este intrarea oamenilor în Împărăția Tatălui și a Fiului și a Duhului Sfânt, în iubirea și lumina Preasfintei Treimi Care Se arată după Botezul lui Iisus în apele Iordanului.\nBotezul creștin este începutul intrării omului în Împărăția cerurilor§ Ce este Împărăția cerurilor?§ Împărăția cerurilor este viața sau comuniunea de iubire veșnică a Preasfintei Treimi împărtășită sfinților îngeri și oamenilor care cred în Hristos. În acest sens, Botezul creștin săvârșit în numele Preasfintei Treimi și primit spre iertarea păcatelor și spre viață sfântă nouă în Hristos, prin harul Duhului Sfânt, este începutul intrării omului credincios în Împărăția cerurilor, după cum îi spune Domnul Iisus Hristos lui Nicodim: „De nu se va naște cineva din apă și din Duh, nu va putea să intre în Împărăția cerurilor” (Ioan 3, 5). Așadar, prin Botezul săvârșit în numele Preasfintei Treimi începem să intrăm în Împărăția iubirii veșnice a Tatălui, a Fiului și a Duhului Sfânt. Toate celelalte Sfinte Taine ale Bisericii au ca temelie Taina Botezului, urmată de Mirungere și de Împărtășirea euharistică (Tainele de inițiere în viața creștină).\nPocăința este starea duhovnicească de pregătire pentru a ne apropia de Împărăția cerurilor§ Evanghelia de astăzi ne arată legătura dintre chemarea lui Iisus: „Pocăiți-vă” și motivația: „că s-a apropiat Împărăția cerurilor”. Domnul Iisus Hristos nu vorbește numai despre Împărăție, ci și de pocăință ca pregătire pentru a primi Sfântul Botez.\nEvanghelia de astăzi ne arată că întoarcerea omului de pe drumul păcatului și al morții pe drumul mântuirii și al vieții veșnice se face prin pocăință. Totuși, pocăința nu este un simplu regret emoțional - îmi pare rău de ce am făcut -, ci înseamnă și o schimbare a modului de a gândi, de a vorbi și de a viețui. Pocăința înseamnă o schimbare a vieții, și anume viața trăită în neascultare față de Dumnezeu se schimbă în viață trăită în ascultare față de Dumnezeu. Viața trăită în fapte rele se schimbă în viață trăită săvârșind fapte bune. În acest sens, Sfântul Ioan Damaschin spune că pocăința înseamnă trecerea de la o stare nefirească la una firească1, de la o viață păcătoasă la o viață virtuoasă; trecerea de la o viață de ascultare de satana și de toate slugile lui și de toate lucrările lui la ascultarea de Hristos și de sfinții Lui. De aceea, cel care se botează mărturisește (direct sau prin nașul său) înainte de a primi Botezul: „Mă lepăd de satana și mă unesc cu Hristos”.\nPrin urmare, înțelegem că lumina Botezului creștin este lumină mare pentru fiecare dintre noi, pentru viața Bisericii și a familiei umane în general. Dacă această lumină sfântă primită la Botez nu este cultivată permanent, nu se face roditoare în viața creștină, ea diminuează sau se pierde, iar viața oamenilor devine un mediu al întunericului, al patimilor egoiste, al violenței și al exploatării posesive sau degradante a persoanelor umane (criza socială morală) și a naturii înconjurătoare (criza ecologică).\nAșadar, renașterea spirituală a omului păcătos începe prin credința în Hristos, prin pocăință și prin primirea Sfântului Botez în numele Preasfintei Treimi. Botezul se săvârșește o singură dată, deoarece „este un Domn, o credință, un Botez” (Efeseni 4, 5). Deci, Botezul nu se repetă, dar se reînnoiește prin pocăință sau spovedanie, numită și „Botezul lacrimilor”. Numai o singură dată ne botezăm în Duhul Sfânt și în apă, dar de multe ori ne curățim de păcatele săvârșite după Botez prin pocăință, adică prin „Botezul lacrimilor”.\nPocăința înseamnă o stare de smerenie continuă. În acest sens, Sfântul Antonie cel Mare, înainte de moarte a fost întrebat: Dacă ai trăi mai mult, ce-ai mai face? Iar el n-a menționat vreun program de reformă socială sau culturală, ci a zis: „Dacă aș trăi mai mult, aș învăța să mă pocăiesc mai bine”. Iar aceasta a spus-o după zeci de ani de nevoință, de post și de rugăciune. Așadar, trebuie să avem foarte mare grijă, deoarece pocăința adevărată trebuie păstrată în smerenie. Deci, pocăința trebuie să fie o constantă a vieții creștine, o permanentă curățire de păcatele săvârșite cu gândul, cu vorba și cu fapta, pentru a dobândi mântuirea și sfințenia ca daruri ale Împărăției lui Dumnezeu.\nNiciodată pocăința nu trebuie să fie un prilej de laudă de sine pentru cel care se pocăiește. Dacă ne lăudăm cu pocăința, ea își pierde din valoare, devine o pocăință exterioară, de imagine publică, fără roade duhovnicești. Pocăința adevărată este o lucrare tainică, intimă, de renaștere în dureri a omului, de frământare a lutului pentru a deveni vas al Duhului, de răstignire a egoismului din om și de înviere duhovnicească a iubirii sale față de Dumnezeu și față de oameni. Pocăința este continuarea Botezului. Este refacerea permanentă a legăturii noastre de iubire cu Dumnezeu. Prin păcat ne despărțim de Dumnezeu, iar prin pocăință refacem unirea noastră cu Dumnezeu.\nAșa cum plantele cresc și florile înfloresc, fiind luminate de soare, fără să facă zgomot, tot așa și creșterea duhovnicească în virtuți, ca rod al pocăinței, este o lucrare tainică, pașnică, smerită și luminată de Duhul Sfânt, izvorul iubirii curate.\nSfinții Bisericii își acoperă virtuțile iubirii milostive cu haina pocăinței, a smereniei, nu le arată ostentativ, nu se laudă cu ele, pentru ca să nu le piardă.\nÎntrucât Botezul este un program de creștere spirituală, de înnoire, de luminare pentru întreaga viață creștină, cei care au dezvoltat programul acesta de luminare treptată până la sfârșitul vieții lor se numesc sfinți.\nCând un sfânt este pictat în icoană, el este prezentat ca având lumină (aureolă) în jurul capului și pe chip. Aceasta înseamnă că lumina harului, care s-a dat omului ca o sămânță când el a primit Botezul creștin și a fost cultivată de el prin osteneli duhovnicești, l-a adus pe acesta la asemănare cu Dumnezeu. Sfântul este deci omul care a împlinit programul duhovnicesc de la Botez, în măsura în care el s-a unit cu Hristos și s-a luminat cu harul Duhului Sfânt spre bucuria Tatălui ceresc. De aceea, Botezul a fost numit și „Sfânta Luminare”, iar la slujba Botezului se cântă: „Dă-mi mie haină luminoasă, Cel ce Te îmbraci cu lumina ca și cu o haină”, în timp ce nașii poartă în mână lumânarea aprinsă, ea fiind simbol al luminării duhovnicești a omului de curând botezat.\nÎn concluzie, înțelegem că Sfânta Taină a Botezului și Sfânta Taină a Pocăinței sunt izvoare de înnoire, de lumină și bucurie pentru viața creștină. Iar întrucât am fost botezați în numele, lumina și iubirea Preasfintei Treimi, trebuie ca în tot timpul vieții noastre să preaslăvim pe Tatăl, pe Fiul și pe Sfântul Duh, prin gând și cuvânt, prin rugăciune și fapte bune. Să ne rugăm Mântuitorului Iisus Hristos ca să ne ajute să primim Evanghelia Sa ca fiind Evanghelie a iubirii și a vieții veșnice din Împărăția Tatălui și a Fiului și a Duhului Sfânt, să ne pregătim cât mai des, prin pocăință și fapte bune, pentru împărtășirea cu Sfintele Taine ale Bisericii prin care pregustăm bucuria vieții veșnice din Împărăția cerurilor, spre slava lui Dumnezeu și a noastră mântuire. Amin!\n† Daniel,\nPatriarhul Bisericii Ortodoxe Române\nNote:\n1 Sf. Ioan Damaschin, Dogmatica, 30, Editura Scripta, București, 1993, p. 79: „Pocăința este întoarcerea, prin asceză și osteneli, de la starea cea contra naturii la starea naturală și de la diavol la Dumnezeu”.\n","date":"7 ianuarie 2024","img":"/cuvant-duhovnicesc/iisus-hristos-este-lumina-vietii-vesnice/featured.jpg","lang":"ro","langName":"Română","largeImg":"/cuvant-duhovnicesc/iisus-hristos-este-lumina-vietii-vesnice/featured_hu_ee216d97c3ff42df.jpg","month":[{"title":"2024-01","url":"/month/2024-01/"}],"permalink":"/cuvant-duhovnicesc/iisus-hristos-este-lumina-vietii-vesnice/","series":[],"smallImg":"/cuvant-duhovnicesc/iisus-hristos-este-lumina-vietii-vesnice/featured_hu_e7ae4c89184138a6.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Începutul Propovăduirii Domnului","url":"/tags/%C3%AEnceputul-propov%C4%83duirii-domnului/"}],"timestamp":1704585600,"title":"Iisus Hristos este Lumina vieții veșnice","year":[{"title":"2024","url":"/year/2024/"}]},{"authors":[{"title":"","url":"/authors/patriarhul-daniel/"}],"categories":[],"content":"- Pastorală de Crăciun -\n„Fecioara astăzi pe Cel mai presus de ființă naște și pământul peștera Celui neapropiat aduce. Îngerii cu păstorii slavoslovesc și magii cu steaua călătoresc. Că pentru noi S-a născut Prunc tânăr, Dumnezeu Cel mai înainte de veci”. (Condacul Nașterii Domnului, alcătuire a lui Roman Melodul)”1\nPreacuvioși și Preacucernici Părinți,\nIubiți frați și surori în Domnul,\nNașterea Pruncului Iisus a fost vestită păstorilor de oi din Betleem, noaptea, de către o mulțime mare de îngeri care cântau: „Slavă întru cei de sus lui Dumnezeu, și pe pământ pace, între oameni bunăvoire!” (Luca 2, 14).\nÎntrucât Sfântul Sinod al Bisericii Ortodoxe Române a declarat 2023 Anul comemorativ al imnografilor și cântăreților bisericești, tema Pastoralei de Crăciun din anul acesta evidențiază modul în care Nașterea Domnului este sărbătorită în cântările Bisericii și în colindele populare inspirate de acestea.2\nTaina Nașterii Domnului este taina iubirii milostive și smerite a lui Dumnezeu pentru oameni. Pe cât a coborât Fiul lui Dumnezeu la noi pe pământ, pe atât ne-a deschis nouă oamenilor drum ca să ne înălțăm la El, la viața cerească.\nDe aceea, Întruparea Fiului lui Dumnezeu, Care S-a făcut Om din iubire nesfârșită față de om, este temelia și inima credinței creștine. Această sfântă și mare lucrare mântuitoare a fost și scopul pentru care Dumnezeu a făcut lumea. Ea a fost prezisă de profeții lui Dumnezeu inspirați de Duhul Sfânt, iar apoi a fost văzută și mărturisită de Apostolii lui Hristos (cf. Romani 1, 2), _a fost apărată și formulată ca dogmă de către Părinții Bisericii în fața ereziilor, a fost preamărită în rugăciuni și lăudată în cântări de-a lungul veacurilor de către toți creștinii binecredincioși și iubitori de Dumnezeu.\n„S-a sălășluit în pântecele Fecioarei ca în El să înnoiască pe Adam cel stricat…”\nPentru Sfinții Apostoli, contemplarea Tainei Întrupării sau Înomenirii Fiului lui Dumnezeu este izvorul întregii teologii, al întregii vieți spirituale și al misiunii Bisericii în lume. În acest sens, Sfântul Apostol Pavel, uimit în fața iubirii milostive a lui Dumnezeu pentru lume, exclamă: „Cu adevărat, mare este taina dreptei credințe: Dumnezeu S-a arătat în trup, S-a îndreptat în Duhul, a fost văzut de îngeri, S-a propovăduit între neamuri, a fost crezut în lume, S-a înălțat întru slavă” (1 Timotei 3, 16). Iar Sfântul Apostol și Evanghelist Ioan zice: „Atât de mult a iubit Dumnezeu lumea, încât pe Fiul Său Cel Unul-Născut L-a dat, ca oricine crede în El să nu piară, ci să aibă viață veșnică” (Ioan 3, 16).\nUrmând credinței Sfinților Apostoli, Sfinții Părinți ai Bisericii, mari dascăli ai lumii și ierarhi, cuvioși și mărturisitori, imnografi și melozi, n-au încetat să preamărească taina iubirii nesfârșite a lui Dumnezeu pentru lume, care s-a descoperit nouă prin Iisus Hristos. În această privință, Sfântul Maxim Mărturisitorul (†662) spune că, „din dor nesfârșit după oameni, Cel ce există din fire S-a făcut cu adevărat însuși cel iubit”3, adică om.\nCine altul poate mântui sau vindeca pe om de păcat și de moarte, decât Dumnezeu Cel fără de păcat și moarte? Cântările ortodoxe ale Nașterii Domnului vorbesc despre vindecarea omului de păcat prin Nașterea lui Hristos: „Pe cel după chip și după asemănare văzându-l Iisus stricat din pricina călcării poruncii, plecând cerurile S-a pogorât și S-a sălășluit în pântecele Fecioarei fără schimbare, ca în El să înnoiască pe Adam cel stricat, care striga: Slavă arătării Tale, Izbăvitorul meu și Dumnezeu!”4. Iar Sfântul Grigorie de Nyssa († 395) descrie scopul Întrupării Fiului Cel veșnic al lui Dumnezeu, zicând: „Firea noastră cea slăbănogită, într-adevăr, avea nevoie de doctor, omul căzut de istoveală aștepta pe Cel ce-i va întinde mâna, cel ce-și pierduse viața aștepta pe Dătătorul ei”5.\nPe scurt, Sfinții Părinți ai Bisericii au rezumat învățătura despre scopul Întrupării Fiului lui Dumnezeu astfel: „Dumnezeu S-a făcut Om, pentru ca omul să poată deveni Dumnezeu, după har”. Sau: „Dumnezeu S-a făcut purtător de trup, pentru ca omul să poată deveni purtător al Duhului (Sfânt)”. Sau: „Fiul lui Dumnezeu S-a făcut Fiu al Omului, pentru ca oamenii să devină fii ai lui Dumnezeu după har”.\nSărbătoarea Nașterii Domnului nostru Iisus Hristos este, așadar, mai întâi de toate, sărbătoarea iubirii milostive a lui Dumnezeu pentru oameni. Fiul lui Dumnezeu Cel veșnic S-a pogorât din ceruri, S-a întrupat de la Duhul Sfânt și din Maria Fecioara și S-a făcut om, pentru a dărui oamenilor, păcătoși și muritori, iertarea păcatelor și viața veșnică.\nSfinții Părinți ai Bisericii au meditat adânc asupra înțelesului Tainei Întrupării și Nașterii ca om a Fiului veșnic al lui Dumnezeu, Care, „fiind fără de început, primește început, născându-Se cu Trup în Betleem”6, și „neîncăput încape în pântece, și vine să Se nască pentru noi, din pântece de mamă”7, după cum ne vestesc cântările sărbătorii Nașterii Domnului.\nHristos Iisus este Omul pentru oameni fiindcă este în mod deplin Omul pentru Dumnezeu§ Sfântul Maxim Mărturisitorul spune că Dumnezeu Cuvântul „a binevoit să Se îngroașe și, prin venirea Lui în trup - din noi, pentru noi și ca noi, afară de păcat -, să înfățișeze în chip acomodat nouă, prin cuvinte și pilde, învățătura despre cele negrăite, care întrece puterea a tot cuvântul”8.\nAșadar, Fiul lui Dumnezeu S-a făcut om pentru ca omul păcătos și muritor să fie ridicat din păcat și moarte, să devină sfânt și să trăiască veșnic, deoarece el a fost la început creat după chipul lui Dumnezeu Cel sfânt și veșnic viu. Prin lucrarea Sa mântuitoare, de unire a omului muritor cu Dumnezeu Cel veșnic, Iisus Hristos vindecă și curățește firea umană de ceea ce îi este nesănătos și nefiresc, adică păcatul și moartea, survenite ca urmare a despărțirii omului de Dumnezeu prin neascultare, neînfrânare și nepocăință (cf. Facerea 2, 17 și Romani 6, 23).\nPruncul Iisus, Dumnezeu-Copilul, Se naște fără de păcat, dar crește, viețuiește și Se luptă într-o lume profund marcată de păcat și de forme ale morții spirituale și fizice. Primit cu bucurie în Betleem de îngeri, de păstori și de magii de la Răsărit, El este, pe de altă parte, prigonit de regele Irod, care caută să-L ucidă. Mai târziu, când va începe activitatea Sa publică, Iisus devine iubit de mulțimile de oameni pe care-i luminează, îi hrănește spiritual cu Evanghelia iubirii veșnice și îi vindecă de boli, de patimi și de pătimiri, prin harul Său dătător de viață sfântă.\nPrin însuși felul Său de-a vorbi, de-a trăi și făptui, Domnul Iisus Hristos ne arată că El este în mod deplin Omul pentru oameni, fiindcă este în mod deplin Omul pentru Dumnezeu, sau mai precis El este Dumnezeu-Omul, măsura supremă a umanului sfințit și înveșnicit, capabil de iubire infinită și viață eternă.\nHristos Domnul, născut dintr-o mamă-fecioară, săracă și smerită, într-o peșteră modestă, va fi tot timpul smerit și sărac material, dar bogat și statornic în puritate, sfințenie și iubire milostivă. Model suprem și promotor constant al adevărului și al dreptății, al smereniei și al iertării, al păcii și al iubirii milostive, Domnul Iisus Hristos fericește pe cei smeriți, pe cei ce își plâng propriile păcate, pe cei blânzi, pe cei însetați de dreptate, pe cei milostivi, pe cei curați cu inima și pe cei făcători de pace (cf. Matei 5, 3-12).\nEl nu voiește moartea păcătosului, ci să se întoarcă și să fie viu (cf. Iezechiel 18, 23; 33, 11). El voiește „ca tot omul să se mântuiască și la cunoștința adevărului să vină” (1 Timotei 2, 4). Domnul Iisus Hristos îi apreciază pe oamenii buni și drepți, iar pe cei răi și păcătoși îi cheamă la pocăință și îndreptare, la vindecare și ridicare, pentru dobândirea iertării, a mântuirii și a vieții veșnice.\nUn imn al spiritualității creștine de la începutul secolului al II-lea exprimă acest adevăr astfel:\n„Dragostea Sa pentru mine a smerit slava Sa.\nS-a făcut asemenea mie, pentru ca eu să-L primesc,\nS-a făcut asemenea mie, pentru ca eu să îmbrac haina Sa.\nNu mi-a fost teamă văzându-L, căci El este pentru mine Milostivirea.\nEl a luat firea mea, pentru ca eu să-L descopăr,\nA luat fața mea, pentru ca eu să nu-mi întorc fața de la El”9.\nIubiți credincioși și credincioase,\nTaina Întrupării lui Hristos, Fiul lui Dumnezeu, despre care Sfântul Ioan Damaschin spune că e „singurul lucru nou sub soare”, este cântată cu fior sfânt în toate cântările bisericești ortodoxe, arătându-ne mai lămurit că rostul Întrupării Fiului lui Dumnezeu este sfințirea omului și participarea lui la viața veșnică: „Veniți, credincioșilor, să ne înălțăm dumnezeiește și să vedem cu adevărat dumnezeiasca pogorâre de sus în Betleem și curățindu-ne mintea prin viață curată să aducem în loc de mir fapte bune; să pregătim prin credință intrarea sărbătorii Nașterii și din adâncurile sufletelor să strigăm: Slavă întru cei de sus lui Dumnezeu, Celui în Treime, prin Care S-a arătat între oameni bunăvoirea, mântuind pe Adam din blestemul cel dintâi, ca un iubitor de oameni!”10.\nAceastă iubire nesfârșită și mai presus de înțelegere a lui Dumnezeu pentru oameni a inspirat opere de artă, literatură și muzică, atât cultă, cât și populară. Una dintre expresiile cele mai vii ale felului în care poporul a teologhisit și cântat poetic taina iubirii lui Dumnezeu pentru om se regăsește în colinde. La români, colindele se remarcă prin profunzimea teologiei și simplitatea formei. În ele nu este cu nimic micșorată dumnezeirea Fiului, după cum nu este uitată omenitatea Lui: „Astăzi S-a născut Cel făr’ de-nceput, cum au spus prorocii”; „Mititel și-nfășățel, în scutec de bumbăcel / Neaua ninge, nu-L atinge, vântul bate, nu-L răzbate”.\nColindele reprezintă expresia cea mai vie a culturii teologice și duhovnicești populare a românului creștin ortodox. Ele sunt un memorial și o prelungire a Liturghiei și a slujbelor de Crăciun auzite în biserică. Ele sunt ecou și rodire a slujbei și sfințeniei Bisericii în sate și orașe, în casele creștinilor, întrucât inimile credincioșilor au devenit biserică, peșteră din Betleem transformată în sălaș primitor pentru cer, casă de oaspeți în care Pruncul este preamărit de magi înțelepți!\nColindele, bunătate izvorâtă din împlinirea poruncii iubirii de Dumnezeu și de semeni§ Poezie și cântare sfântă, evlavie și bucurie, colindele românești sunt aur, smirnă și tămâie, în sens duhovnicesc, izvorâte din inimi și purtate pe buze, ca daruri și ofrande aduse Pruncului Iisus, ca răspuns la iubirea Sa pentru noi.\nColindele noastre sunt bunătate izvorâtă din împlinirea poruncii iubirii față de Dumnezeu și față de semeni. Unul dintre aceste colinde ne îndeamnă astăzi îndeosebi să păstrăm dreapta credință și să cultivăm dragostea față de semenii noștri, ca pe o dumnezeiască liturghie a iubirii lui Dumnezeu din neam în neam, din generație în generație:\n„Azi cu strămoșii cânt în cor\nColindul sfânt și bun,\nTot moș era și-n vremea lor\nBătrânul Moș Crăciun.\nE sărbătoare și e joc\nÎn casa ta acum,\nDar sunt bordeie fără foc\nȘi mâine-i Moș Ajun.\nȘi-acum te las, fii sănătos\nȘi vesel de Crăciun,\nDar nu uita, când ești voios,\nRomâne să fii bun”.\nCa și odinioară, Hristos vine astăzi la noi în multe forme, ca un colindător sau ca un pelerin necunoscut, prin chipurile smerite ale oamenilor fără adăpost, ale copiilor și bătrânilor abandonați, ale săracilor și bolnavilor, ale oamenilor singuri și întristați, flămânzi și neajutorați.\nDreptmăritori creștini,\nSă arătăm iubire milostivă și solidaritate față de toți oamenii, dar mai ales față de cei care suferă din cauza războiului, să aducem bucuria sărbătorii Nașterii Domnului nostru Iisus Hristos în casele de copii orfani, în căminele de bătrâni, la patul bolnavilor, dar și acolo unde este multă tristețe, singurătate și depresie, în familiile sărace, îndoliate și îndurerate. Oriunde putem săvârși binele, să-l facem purtând, în suflet și în fapte, bucuria îngerilor, a păstorilor și a magilor veniți la Betleem!\nÎn această perspectivă, Sfântul Sinod al Bisericii Ortodoxe Române a proclamat anul 2024 drept Anul omagial al pastorației și îngrijirii bolnavilor și Anul comemorativ al tuturor Sfinților tămăduitori fără de arginți, avându-se în vedere necesitatea unei intensificări a îngrijirii celor aflați în suferință sufletească și trupească.\nSă nu uităm în rugăciunile noastre și în faptele iubirii noastre frățești de Crăciun și de Anul Nou nici pe frații noștri români care se află printre străini.\nÎn noaptea de 31 decembrie 2023 spre 1 ianuarie 2024 și în ziua de Anul Nou, să înălțăm rugăciuni de mulțumire lui Dumnezeu pentru binefacerile primite de la El în anul 2023 care a trecut și să-I cerem ajutorul în toată lucrarea cea bună și folositoare din anul nou în care intrăm.\nCu prilejul Sfintelor Sărbători ale Nașterii Domnului, Anului Nou 2024 și Botezului Domnului, vă adresăm tuturor părintești binecuvântări, doriri de sănătate și mântuire, pace și bucurie, fericire și mult ajutor de la Dumnezeu în toată fapta cea bună, dimpreună cu salutarea tradițională: „La mulți ani!”.\n„Harul Domnului nostru Iisus Hristos și dragostea lui Dumnezeu Tatăl și împărtășirea Sfântului Duh să fie cu voi cu toți!” (2 Corinteni 13, 13).\nAl vostru către Hristos-Domnul rugător,\n† DANIEL\nPrin harul lui Dumnezeu,\nArhiepiscopul Bucureștilor,\nMitropolitul Munteniei și Dobrogei,\nLocțiitorul tronului Cezareei Capadociei și\nPatriarhul Bisericii Ortodoxe Române\nNote:\n1 Mineiul pe Decembrie, Ed. Institutului Biblic și de Misiune Ortodoxă, București, 2019, p. 521.\n2 În redactarea acestei Pastorale au fost folosite unele texte din Pastoralele de Crăciun din anii 1993, 1998, 2012 și 2014. A se vedea: Daniel, Patriarhul României, Daruri de Crăciun. Înțelesuri ale sărbătorii Nașterii Domnului, Ed. BASILICA, București, 2019.\n3 Sf. Maxim Mărturisitorul, Ambigua 5, trad. din limba greacă veche, introd. și note de Pr. prof. dr. Dumitru Stăniloae, Ed. Institutului Biblic și de Misiune al Bisericii Ortodoxe Române, București, 2006, p. 78.\n4 Ioan Monahul, „Stihira IV de la Litie, la sărbătoarea Nașterii după trup a Domnului Dumnezeu și Mântuitorului nostru Iisus Hristos”, în Mineiul pe Decembrie, Ed. Institutului Biblic și de Misiune Ortodoxă, București, 2019, pp. 513-514.\n5 Sf. Grigorie de Nyssa, Marele cuvânt Catehetic sau Despre învățământul religios, XV, în vol. Scrieri. Partea a doua: Scrieri exegetice, dogmatico-polemice și morale, trad. și note de Pr. prof. dr. Teodor Bodogae, coll. Părinți și Scriitori Bisericești, vol. 30, Ed. Institutului Biblic și de Misiune al Bisericii Ortodoxe Române, București, 1998, p. 310.\n6 „Cântarea I din Canonul Înainteprăznuirii”, în Mineiul pe Decembrie, p. 446.\n7 „Cântarea a VI-a din Canonul Înainteprăznuirii”, în Mineiul pe Decembrie, p. 451.\n8 Sf. Maxim Mărturisitorul, Ambigua, 5, p. 369.\n9 Odes de Salomon 7 [The Odes and Psalms of Solomon, R. Harris, A. Mingana (eds), II, 240-241], citat de Olivier Clément, Sources, p. 37, apud Daniel, Patriarhul Bisericii Ortodoxe Române, Comori ale Ortodoxiei, Ed. Trinitas, Iași, 2007, p. 281.\n10 „Stihira glasul 1, Ceasul al șaselea din Rânduiala Ceasurilor împărătești”, în Mineiul pe Decembrie, p. 494.\n","date":"23 decembrie 2023","img":"/cuvant-duhovnicesc/nasterea-domnului-sarbatorita-in-cantarile-bisericii/featured.jpg","lang":"ro","langName":"Română","largeImg":"/cuvant-duhovnicesc/nasterea-domnului-sarbatorita-in-cantarile-bisericii/featured_hu_3ed6afd89254240f.jpg","month":[{"title":"2023-12","url":"/month/2023-12/"}],"permalink":"/cuvant-duhovnicesc/nasterea-domnului-sarbatorita-in-cantarile-bisericii/","series":[],"smallImg":"/cuvant-duhovnicesc/nasterea-domnului-sarbatorita-in-cantarile-bisericii/featured_hu_7fdfff53929e8243.jpg","tags":[{"title":"Pastorala Sinodală","url":"/tags/pastorala-sinodal%C4%83/"}],"timestamp":1703289600,"title":"Nașterea Domnului sărbătorită în cântările Bisericii","year":[{"title":"2023","url":"/year/2023/"}]},{"authors":[{"title":"","url":"/authors/patriarhul-daniel/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":" „În vremea aceea un dregător oarecare s-a apropiat de Iisus și L-a întrebat, zicând: Bunule Învățător, ce să fac ca să moștenesc viața de veci? Iar Iisus i-a zis: Pentru ce Mă numești bun? Nimeni nu este bun, decât Unul Dumnezeu. Știi poruncile: «Să nu săvârșești adulter, să nu ucizi, să nu furi, să nu mărturisești strâmb, cinstește pe tatăl tău și pe mama ta». Iar el a zis: Toate acestea le-am păzit din tinerețile mele. Auzind, Iisus i-a zis: Încă una îți lipsește: Vinde toate câte ai și le împarte săracilor și vei avea comoară în ceruri; apoi vino de urmează Mie. Iar el, auzind acestea, s-a întristat, căci era foarte bogat. Și, văzându-l întristat, Iisus a zis: Cât de greu vor intra cei ce au averi în Împărăția lui Dumnezeu! Că mai lesne este a trece camila prin urechile acului decât să intre bogatul în Împărăția lui Dumnezeu. Zis-au cei ce ascultau: Și cine poate să se mântuiască? Iar El a zis: Cele ce sunt cu neputință la oameni sunt cu putință la Dumnezeu.” (Luca 18, 18-27)\nSfânta Evanghelie din Duminica a XXX-a după Rusalii a fost rânduită de Biserică spre a se citi în această perioadă a Postului Nașterii Domnului nostru Iisus Hristos. Ea este un îndemn la milostenie sau la ajutorarea celor săraci. Sfântul Evanghelist Luca ne pune în față problema bogăției ca obstacol în calea mântuirii și a desăvârșirii vieții creștine.\nBogăția nu este rea în sine, dar devine piedică în calea mântuirii când omul bogat nu este milostiv.\nUn bogat evlavios și moral, dar zgârcit și nemilostiv§ Spre deosebire de „bogatul nebun” sau necredincios, căruia i-a rodit țarina din belșug și care nu se gândea decât la mâncare, băutură și plăceri trupești, fără nici o preocupare spirituală, bogatul din Evanghelia de astăzi este un bogat credincios, evlavios și moral, preocupat de mântuirea sufletului său.\nCând Domnul Iisus Hristos enumeră poruncile pe care trebuie să le observe acesta potrivit Legii Vechiului Testament, și anume: „să nu săvârșești adulter, să nu ucizi, să nu furi, să nu mărturisești strâmb, cinstește pe tatăl tău și pe mama ta” (cf. Ieșirea 20, 12-16), acest bogat a răspuns: „toate acestea le-am păzit din tinerețile mele” (Luca 18, 21). Deci, Evanghelia de azi ne prezintă un bogat evlavios și virtuos, care-și pune întrebarea cea mai serioasă a vieții omului pe pământ: „ce să fac ca să moștenesc viața de veci?” (Luca 18, 18). Cu toate că este un bogat, evlavios și virtuos, dregătorul acesta pare a fi un om nemulțumit cu viața sa pământească, deoarece simte duhovnicește că omul, deși trecător, este chemat să trăiască veșnic în iubirea veșnică a lui Dumnezeu, fiind creat după chipul lui Dumnezeu Cel veșnic viu (cf. Facerea 1, 27).\nDe ce Domnul Iisus i-a reamintit dregătorului poruncile? Pentru că Domnul Iisus a voit să-i arate dregătorului bogat că tot ceea ce făcuse el bine până atunci nu era suficient. Prin urmare, i-a spus: „încă una îți lipsește” (Luca 18, 22). Îi mai lipsea o componentă importantă a vieții sale religioase și morale. Ce anume? Dărnicia, adică milostenia sau ajutorarea săracilor.\nIubirea milostivă este începutul asemănării omului cu Dumnezeu\nDregătorul bogat era evlavios și virtuos, dar zgârcit și nemilostiv. Domnul Iisus Hristos voiește să îi arate acestuia că, pentru a moșteni viața veșnică, nu este suficient ca omul să fie curat și corect și să nu facă rău cuiva, ci omul bogat trebuie să facă și mult bine altora, să fie milostiv sau darnic, să ajute pe semenii aflați în nevoie.\nPrin urmare, Evanghelia de astăzi ne atrage atenția că nu este suficient să postim mult, să ne rugăm mult, să ne înfrânăm de la păcat, dacă nu suntem și milostivi. De ce? Pentru că iubirea milostivă sau bunătatea sufletului arătată față de semenii noștri este începutul asemănării omului cu Dumnezeu Cel Milostiv (cf. Luca 6, 36). Dumnezeu dorește ca noi să fim nu numai recunoscători față de El, ci să fim și milostivi față de semenii săraci. Când însă Iisus îi spune dregătorului bogat: „vinde toate câte ai și le împarte săracilor și vei avea comoară în ceruri; apoi vino de urmează Mie” (Luca 18, 22), acesta s-a întristat pentru că avea multe bogății. Cu alte cuvinte, Domnul Iisus Hristos a descoperit în sufletul dregătorului bogat o boală sau o patimă ascunsă: prea multa sa alipire de bogățiile materiale din lumea aceasta. Când Iisus i-a recomandat eliberarea din robia ascunsă a lăcomiei, dregătorul bogat s-a întristat pentru că i s-a propus o pierdere materială în schimbul unui câștig spiritual, pe care nu l-a înțeles la început. Cu toate acestea, Domnul Iisus Hristos a înțeles că dregătorul bogat avea în suflet o căutare sinceră și o dorință sfântă, și anume dorința dobândirii vieții veșnice. Din acest motiv, Domnul Iisus nu încearcă să-l convingă pe dregător, ci îl lasă în starea de întristare și de căutare, adică în starea de luptă cu sine însuși, pentru ca, în mod liber, să răspundă la întrebarea dacă poate sau nu să Îi urmeze Lui. Prin urmare, Domnul Iisus nu-l mai întreabă nimic pe dregătorul bogat, nici nu-i mai explică nimic, ci respectă în tăcere libertatea lui de a-L urma sau nu, de a împlini sau nu sfatul pe care i l-a dat El. Altfel spus, Domnul Iisus propune, dar nu impune; recomandă, dar nu comandă schimbarea vieții; cheamă, dar nu constrânge; povățuiește, dar nu presează sufletul dregătorului bogat; dăruiește un sfat prompt, dar așteaptă îndelung un răspuns liber, pentru că a prevăzut o convertire lentă și tardivă a dregătorului, cu ajutorul lui Dumnezeu.\nNumai cu ajutorul lui Dumnezeu putem împlini voia Lui§ Evanghelia de azi ne arată că Domnul Iisus Hristos acordă multă atenție celor care caută viața veșnică sau mântuirea sufletului. În acest sens, Evanghelia după Sfântul Evanghelist Marcu menționează atitudinea binevoitoare a lui Iisus față de acest dregător bogat, și anume: „Iisus, a privit la el cu dragoste” (Marcu 10, 21), adică Iisus S-a bucurat că acesta a pus întrebarea esențială sau capitală a vieții sale: „Ce să fac ca să moștenesc viața de veci?” (Luca 18, 18). Totodată, Domnul Iisus Hristos a înțeles lupta interioară a dregătorului bogat, dificultatea lui de a renunța la bogățiile sale materiale.\nIar cei care erau prezenți acolo, în primul rând ucenicii lui Iisus, au înțeles cât de greu este pentru omul bogat să urmeze sfatul lui Iisus de a fi darnic sau milostiv, mai ales după ce Iisus spune că: „mai lesne este a trece cămila prin urechile acului decât să intre bogatul în Împărăția lui Dumnezeu” (Luca 18, 25). Cămila aceasta poate fi înțeleasă în mod simbolic sau metaforic ca funie sau ca animal1. Funia trebuie să devină subțire pentru a intra prin urechile acului. Cât despre cămila animal, se spune că în Ierusalim era o poartă numită Urechile Acului deoarece era foarte strâmtă. Prin acea poartă, o cămilă putea trece numai în genunchi, doar dacă se micșora, adică se smerea aplecându-se2. Indiferent de interpretarea simbolică a cămilei, Domnul Iisus vrea să ne arate dificultatea pe care o are bogatul nemilostiv de a intra în Împărăția lui Dumnezeu dacă nu devine smerit și darnic sau milostiv.\nTotuși, dincolo de întristarea dregătorului bogat, Domnul Iisus Hristos nu exclude posibilitatea mântuirii acestui bogat căutător al vieții veșnice. La întrebarea ucenicilor Săi: „și cine poate să se mântuiască?” (Luca 18, 26), Iisus răspunde: „Cele ce sunt cu neputință la oameni sunt cu putință la Dumnezeu” (Luca 18, 27). Cu alte cuvinte, schimbarea modului de a fi și de a gândi al bogatului lacom de averi devine posibilă numai cu ajutorul harului dumnezeiesc.\nDoar prin dărnicie și milostenie, averile materiale trecătoare pot deveni comori spirituale veșnice§ Dumnezeu dorește ca omul să adune comori spirituale în suflet și în ceruri, nu comori materiale trecătoare și limitate pe pământ. Iisus îi spune dregătorului bogat: „vinde toate câte ai și le împarte săracilor, și vei avea comoară în ceruri” (Luca 18, 22), mai direct comoara faptelor bune sau comoara milosteniei. Averile nu se pierd când din ele se face milostenie săracilor, ci se „transferă” de pe pământ la cer, în înțelesul că milostenia sinceră și smerită schimbă valoric bunurile materiale pământești în lumină spirituală a faptelor bune, singura pe care omul o ia cu el în suflet când se mută la cer, după moartea trupului, adică după despărțirea lui de lumea materială. Desigur, acest transfer sau această schimbare valorică a bunurilor materiale pământești în faptă bună și în comoară cerească nu se face ușor dacă omul s-a prea obișnuit cu modul de existență posesiv, pătimaș și lacom, acaparator și adunător de averi materiale trecătoare. Prin urmare, pentru a ne vindeca de patima lăcomiei, avem nevoie de harul lui Dumnezeu. De aceea, Domnul Iisus Hristos spune în această privință: „Cele ce sunt cu neputință la oameni sunt cu putință la Dumnezeu” (Luca 18, 27). Dacă noi Îi cerem ajutorul, Dumnezeu ne ajută să ne schimbăm modul de a gândi, să realizăm această schimbare a bunurilor pământești în comoară cerească și să-I urmăm Lui. Mai precis, să renunțăm la ceva pentru a primi pe Cineva, să renunțăm la daruri materiale, pentru a primi pe Dumnezeu-Dăruitorul, pentru ca El să devină Viața vieții noastre. Potrivit unei tradiției bisericești, cuvintele tainice ale lui Iisus Hristos: „cele ce sunt cu neputință la oameni sunt cu putință la Dumnezeu” s-au adeverit în viața acestui dregător bogat, deoarece el era sincer în căutarea sa spirituală, dar îi era greu să renunțe imediat la averi. Se spune că acest bogat a avut nevoie de mai mult timp ca să lupte cu propriul său egoism, pentru a împlini sfatul Domnului Iisus. Prin urmare, după o luptă interioară duhovnicească în care, desigur, a cerut ajutorul lui Dumnezeu, dregătorul bogat a renunțat la averi, le-a vândut, iar banii i-a împărțit săracilor și apoi a devenit unul dintre ucenicii Domnului Iisus Hristos, iar mai târziu a ajuns episcop în Asia Mică. Așadar, Domnul Iisus Hristos a prevăzut această schimbare sau convertire lentă a dregătorului bogat. De aceea, El a zis că cele ce sunt cu neputință la oameni, când ei încearcă singuri să-și schimbe viața, sunt cu putință la Dumnezeu, când oamenii cer ajutorul lui Dumnezeu.\nÎndemnul Domnului Iisus Hristos adresat dregătorului bogat de a transforma, prin milostenie, comorile sau averile materiale pământești în comoară cerească a fost urmat, în istorie, de o mulțime de oameni bogați, care au devenit monahi sau monahii în mănăstiri, sau ctitori de biserici și așezăminte sociale, ori donatori care au sprijinit cu averea lor materială lucrarea spiritual-misionară și socială a Bisericii, dobândind astfel mântuirea sufletului sau fericirea vieții veșnice, pentru că au ajutat mult pe alții prin dărnicia lor.\nSă ne ajute Dumnezeu să înțelegem din Evanghelia de astăzi că, deși adesea este greu, ne putem totuși schimba felul nostru de a gândi, de a fi și de a făptui, iar aceasta este cu putință dacă Îl chemăm pe Dumnezeu în ajutor. Să-L chemăm, așadar, pe Dumnezeu prin rugăciune cât mai deasă, îndeosebi acum în această perioadă a Postului Nașterii Domnului, să ne ajute să fim milostivi și darnici, astfel încât, pe lângă evlavie și viață curată, să arătăm celor din jur iubire milostivă, prin cuvântul bun și fapta bună, spre slava lui Dumnezeu Cel Milostiv și spre a noastră mântuire. Amin!\n† Daniel,\nPatriarhul Bisericii Ortodoxe Române\nPredica Preafericitului Părinte Daniel, Patriarhul Bisericii Ortodoxe Române, la Duminica a 30-a după Rusalii („Dregătorul bogat - Păzirea poruncilor”), Luca 18, 18-27, rostită în Paraclisul istoric „Sfântul Mare Mucenic Gheorghe” din Reședința Patriarhală, duminică, 26 noiembrie 2023.\nNote:\n1 Sf. Chiril al Alexandriei este de părere că termenul „kamilos” - camila „nu este viețuitoarea cămila, ci o frânghie groasă folosită la corăbii”, în Comentar la Sfânta Evanghelie de la Luca, Editura Pelerinul Român, Oradea, 1998, p. 247.\n2 Paschasius Radbertus (c. 790–859), Expositio in Evangelium Matthaei, în PL, vol. 120, col. 665; Anselm de Laon (sec. 12), Enarrationes in Matthaeum, în PL, vol. 162, col. 1415; Thomas Aquinas (1225-74), Catena aurea in quatuor evangelia, vol. 1: Expositio in Matthaeum et Marcum, Roma, Marietti, 1953, p. 288.\n","date":"26 noiembrie 2023","img":"/cuvant-duhovnicesc/milostenia-este-cale-spre-mantuire/featured.jpg","lang":"ro","langName":"Română","largeImg":"/cuvant-duhovnicesc/milostenia-este-cale-spre-mantuire/featured_hu_64e42f1948dcacfc.jpg","month":[{"title":"2023-11","url":"/month/2023-11/"}],"permalink":"/cuvant-duhovnicesc/milostenia-este-cale-spre-mantuire/","series":[],"smallImg":"/cuvant-duhovnicesc/milostenia-este-cale-spre-mantuire/featured_hu_d5c51181f3be7011.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 30-a După Rusalii","url":"/tags/duminica-a-30-a-dup%C4%83-rusalii/"},{"title":"Pilda Dregătorul Bogat - Păzirea Poruncilor","url":"/tags/pilda-dreg%C4%83torul-bogat---p%C4%83zirea-poruncilor/"}],"timestamp":1700956800,"title":"Milostenia este cale spre mântuire","year":[{"title":"2023","url":"/year/2023/"}]},{"authors":[{"title":"","url":"/authors/patriarhul-daniel/"}],"categories":[],"content":"PASTORALA\nSFÂNTULUI SINOD AL BISERICII ORTODOXE ROMÂNE\nLA PRIMA DUMINICĂ\nA POSTULUI NAȘTERII DOMNULUI DIN ANUL 2023\nPRIVIND ÎNSEMNĂTATEA „ANULUI OMAGIAL\nAL PASTORAȚIEI PERSOANELOR VÂRSTNICE”\nȘI „ANULUI COMEMORATIV AL IMNOGRAFILOR\nȘI CÂNTĂREȚILOR BISERICEȘTI”,\nÎN PATRIARHIA ROMÂNĂ\nPREACUVIOSULUI CIN MONAHAL,\nPREACUCERNICULUI CLER\nȘI PREAIUBIȚILOR CREDINCIOȘI\nDIN PATRIARHIA ROMÂNĂ,\nHAR, BUCURIE ȘI PACE\nDE LA DUMNEZEU TATĂL, FIUL ȘI SFÂNTUL DUH,\nIAR DE LA NOI PĂRINTEȘTI BINECUVÂNTĂRI!\nPreacuvioși și Preacucernici Părinți,\nIubiți frați și surori în Domnul,\nUrmând o frumoasă rânduială statornicită în anul 2008, Sfântul Sinod al Bisericii Ortodoxe Române a proclamat anul 2023, în Patriarhia Română, ca Anul omagial al pastorației persoanelor vârstnice și Anul comemorativ al imnografilor și cântăreților bisericești, îndemnându-ne, astfel, să reflectăm asupra grijii pe care Biserica o are față de toate generațiile, deci inclusiv față de bătrâni.\nPentru ierarhii, clerul și credincioșii Patriarhiei Române, omagierea vârstnicilor este un moment de recunoștință adusă celor care ne-au născut, crescut și educat, celor cărora s-au jertfit pentru ca noi să fim liberi în țara și credința noastră strămoșească. Este prilej să ne aducem aminte și de familiile sfinte din Vechiul și Noul Testament, precum și de familiile sfinte din istoria Bisericii Ortodoxe, care au adus în lume pe marii sfinți ai Bisericii, modele pentru noi cei de astăzi. Nu uităm nici de vârstnicii cărturari care au format multe generații de oameni de cultură, oferind țării noastre lumină pentru suflet. Nu în ultimul rând, ne aducem aminte de părinții și bunicii noștri care, cu bunătatea, înțelepciunea și dragostea lor, au lăsat moștenire lumii o nouă generație de oameni, viețuitori pe acest pământ.\nDacă anul 2022 a fost consacrat rugăciunii și isihasmului, ca lucrare duhovnicească de propovăduire a rugăciunii neîncetate a minții și a inimii, în anul comemorativ 2023, rugăciunea este observată în relație cu frumusețea cântării bisericești, psalmodierea însăși devenind, în viața liturgică a Bisericii, rugăciune comunitară.\nDreptmăritori creștini,\nComunitatea umană tradițională s-a preocupat dintotdeauna de persoanele vârstnice, considerându-le pe acestea un izvor de binecuvântare și înțelepciune, dar și de iubire milostivă, prin participarea lor la educația copiilor și a tinerilor.\nSfânta Scriptură ne vorbește despre respectul pe care comunitatea evreiască îl arăta bătrânilor. În Vechiul Testament, respectul pentru bătrâni a fost transformat într-o poruncă pe care toți aveau datoria să o împlinească: „Cinstește pe tatăl tău și pe mama ta” (Ieșirea 20, 12) sau „Înaintea celui cărunt să te ridici, să cinstești fața bătrânului și să te temi de Domnul Dumnezeul tău. Eu sunt Domnul Dumnezeul vostru” (Leviticul 19, 32).\nCel care nu-și respecta părinții vârstnici era văzut ca un blasfemiator: „Ca un hulitor este cel care părăsește pe tată și blestemat de Domnul este cel care mânie pe mama sa” (Ecclesiasticul 3, 16).\nNoul Testament ne arată lămurit că înțelepciunea celor vârstnici ține de apropierea lor de Dumnezeu prin rugăciune și de viața virtuoasă pe care aceștia o trăiesc. Astfel, Dreptul Simeon nu era doar un om învățat, ci și un permanent rugător, luminat de Duhul Sfânt pentru a-L recunoaște pe Mesia în Pruncul Iisus: „omul acesta era drept și temător de Dumnezeu, așteptând mângâierea lui Israel, și Duhul Sfânt era asupra lui” (Luca 2, 25). Dreptul Simeon L-a purtat în brațele sale pe Cuvântul lui Dumnezeu înomenit și L-a prezentat ca fiind „Lumină spre descoperirea neamurilor și slavă poporului Tău Israel” (Luca 2, 32). Astfel, înțelegem de ce, în Tradiția creștină, Dreptul Simeon devine model și ocrotitor al persoanelor vârstnice: era învățat, drept, temător de Dumnezeu, răbdător, plin de credință și nădejde.\nSlăbiciunea trupească a bătrâneții este acoperită de tăria înțelepciunii, de bogăția cunoașterii, de frumusețea blândeții și a bunătății. În acest sens, Sfântul Ioan Gură de Aur învață: „Slăbiciunea trupului nu vatămă cu nimic tăria credinței. Podoabă a Bisericii e căruntețea gârbovă unită cu credința întraripată. De ea se bucură în mod deosebit Biserica”1. Bătrânețea trebuie înțeleasă ca fiind mai ales vârsta la care ne apropiem de sfârșitul călătoriei pământești, când Domnul Iisus Hristos ne conduce la casa Tatălui ceresc (cf. Ioan 14, 2).\nAstăzi, din nefericire, sunt foarte mulți bătrâni care trăiesc în multă însingurare, în izolare de comunitate, simțindu-se cumva inutili acesteia sau, mai mult, traumatizați de propria îmbătrânire, ajungând chiar la deznădejde. Statisticile, la nivel mondial, arată faptul că procesul de îmbătrânire este unul foarte accelerat, 9,6% din populația lumii fiind vârstnică, adică aproximativ 800 milioane de persoane. În România, din 19,2 milioane de locuitori, trăiesc 3,7 milioane de persoane a căror vârstă depășește pragul de 65 de ani (aproape 20% din populația țării), conform raportului Institutului Național de Statistică.\nÎn societatea secularizată individualistă, politicile sociale sunt contradictorii: pe de o parte, se face un efort considerabil de investiție materială și resurse umane pentru creșterea longevității vieții omului, pe de altă parte, vârstnicii sunt văzuți de populația activă a unei societăți ca fiind o povară.\nÎn acest context, Biserica este chemată să gândească noi forme și metode pastorale actuale, apropiindu-se mai mult de nevoile și așteptările bătrânilor.\nO prioritate în pastorația persoanelor vârstnice este implicarea acestora în creșterea și educarea copiilor, mai ales în ceea ce privește rugăciunea. Vârstnicii, prin maturitatea lor duhovnicească, pot ajuta mult la cultivarea vieții liturgice și la păstrarea valorilor creștine în cultura noastră, pentru binele societății și al familiei.\nÎn unele zone ale țării, copiii îi numesc pe bunici bunul și buna, pentru că ei simt mai mult bunătatea sufletească a celor vârstnici. Se constată că și bunicii au preferințe pentru nepoți și nepoții pentru bunici, de aceea faptul acesta trebuie folosit spre o bună creștere a copiilor.\nO altă prioritate pe care Biserica trebuie să o aibă în vedere în pastorația vârstnicilor este aceea de a considera perioada bătrâneții drept un privilegiu, o perioadă de creștere și îmbogățire duhovnicească prin rugăciune. Bătrânețea nu este o povară, ci un dar al lui Dumnezeu. Bătrânețea este o perioadă a vieții omului când acesta are șansa să se apropie mai mult de Dumnezeu. Rugăciunea bătrânilor este izvorul înțelepciunii lor, dar și binecuvântare pentru întreaga comunitate.\nAstăzi, Biserica Ortodoxă Română desfășoară o amplă activitate privind sprijinirea concretă a persoanelor vârstnice. Această activitate se concretizează în serviciile sociale, proiectele și programele social-filantropice dedicate bătrânilor. Astfel, funcționează un număr de 27 de centre de zi, 53 de centre rezidențiale, 30 de servicii de îngrijire la domiciliu și 21 de servicii de îngrijiri socio-medicale la domiciliu. Pe lângă aceste instituții special dedicate vârstnicilor, există și 61 de birouri de asistență socială, 120 de cantine sociale și masă la domiciliu care au ca beneficiari majoritari persoanele vârstnice.\nTotodată, amintim cu bucurie că s-au organizat tabere de vară pe tot cuprinsul Patriarhiei Române, în care copiii și tinerii au realizat prin intermediul preoților coordonatori ateliere intergeneraționale, multiple activități între vârstnici și tineri, în care înțelepciunea și experiența de viață s-au întâlnit într-un mod armonios și fericit cu elanul, spontaneitatea și inocența copiilor, ambele generații realizând schimburi de valori.\nOrganizații caritabile din Federația Filantropia oferă servicii licențiate în sistem rezidențial, în centre de zi și la domiciliu, unui număr zilnic de peste 1.000 de vârstnici. Sute de specialiști ai acestor instituții sociale din cadrul Bisericii Ortodoxe Române, furnizori acreditați de Ministerul Muncii și Solidarității Sociale, oferă suport specializat vârstnicilor prin servicii licențiate, respectând legislația națională în vigoare.\nÎn contextul acestui An omagial, în ziua de 11 aprilie 2023, a fost semnat un Protocol de colaborare în domeniul incluziunii și asistenței sociale între Patriarhia Română și Ministerul Muncii și Solidarității Sociale, cu scopul intensificării cooperării în domeniul social, atât în ceea ce privește îngrijirea de lungă durată, cât și celelalte programe și proiecte sociale care vizează toate categoriile sociale dezavantajate.\nDintre campaniile cele mai importante la nivel național, amintim: campania „Sănătate pentru sate”, prin care medici creștini ortodocși se deplasează în zonele rurale și oferă consultații gratuite mai ales persoanelor vârstnice, având în acest moment peste 12.000 de beneficiari; campania „Donează sânge, salvează o viață!”, care în cei 10 ani de la inițiere a înregistrat ca rezultat recoltarea a peste 23.000 de litri de sânge, cu ajutorul voluntarilor Paraclisului Catedralei Naționale și, nu în ultimul rând, programul de telemedicină (screening și diagnosticare) implementat de mai multe organizații din Federația Filantropia, prin care se asigură servicii de medicină pacienților preponderent vârstnici, care nu au posibilitatea fizică sau financiară de a accede la consultații de specialitate.\nIubiți credincioși,\nSfântul Sinod al Bisericii Ortodoxe Române a proclamat anul 2023 și ca Anul comemorativ al imnografilor și cântăreților bisericești, oferind, astfel, prilej de comemorare a celor ce s-au ostenit prin munca lor, inspirați de Dumnezeu, să compună cântări bisericești și să le interpreteze, spre înaintarea noastră în cunoașterea lui Dumnezeu. Cântările cuprinse în cărțile de cult ale Bisericii noastre sunt creații ale unor imnografi inspirați de Duhul Sfânt și ne ajută în înțelegerea textului scripturistic, ca parte a Sfintei Tradiții. Textele imnurilor care se cântă în slujbele Bisericii Ortodoxe aprofundează și explică bogăția teologică a Cuvântului lui Dumnezeu. Muzica bisericească este Evanghelia cântată.\nÎn acest sens, Părintele Dumitru Stăniloae spunea despre limbajul imnografic că: „Dumnezeu este atât de mare, că singură poezia poate încerca să-L exprime”2. Profunzimea teologică și spirituală a textelor liturgice este dată de adăparea lor permanentă din Sfintele Scripturi și din scrierile Sfinților Părinți ai Bisericii care au meditat îndelung și profund la Cuvântul lui Dumnezeu.\nTeologia exprimată în imnografia bisericească este una dintre cele mai bogate în sensuri și, în același timp, lămuritoare pentru credincioșii Bisericii noastre, de aceea trebuie valorificată mai mult în predicile și catehezele din zilele noastre.\nImnografi precum Sfinții Efrem Sirul, Roman Melodul, Ioan Damaschinul, Andrei Criteanul, Cosma de Maiuma, Teofan Mărturisitorul și Iosif Imnograful, Mitrofan de Smirna, Ștefan Savaitul, Casiana și alții sunt alcătuitori de cântări bisericești de o mare frumusețe, din punctul de vedere al formei, dar și de o inspirată profunzime teologică.\nImnurile liturgice au fost cântate pe teritoriul țării noastre încă de la începuturile creștinismului, iar arta cântării psaltice a fost predată de către mari dascăli și imnografi (compozitori) atât în școlile domnești, precum școala Sfântul Sava de la București, cât și în școlile mănăstirești, așa cum au fost școlile de la Mănăstirile Putna și Cozia.\nNe amintim cu recunoștință și de psalții sau cântăreții bisericești care au fost și compozitori sau creatori de cultură și limbă națională, precum: Filotei Monahul de la Cozia, Eustatie Protopsaltul de la Putna, Filothei Sin Agăi Jipei, Macarie Ieromonahul, Anton Pann, Ștefanache Popescu, Ion Popescu-Pasărea și alții.\nIubiți frați și surori în Domnul,\nCu ajutorul lui Dumnezeu, ne aflăm la începutul Postului Nașterii Domnului, cunoscut și ca Postul Crăciunului. Această perioadă este, în primul rând, o pregătire, o sfințire a sufletelor și a trupurilor noastre, prin Spovedanie și Împărtășanie, dar și prilej de întrajutorare și milostenie.\nFaptele milosteniei creștine, privite ca roade ale dreptei credințe, sunt expresia concretă a iubirii smerite față de Dumnezeu și de oameni.\nÎn contextul actual, marcat de violență și multă suferință, este necesară înmulțirea rugăciunii pentru încetarea războiului și pentru întărirea spirituală a celor ce suferă din cauza acestuia. Astăzi, când în jurul nostru vedem semne ale morții fizice și spirituale: lăcomie și violență, suferință și nesiguranță, sărăcie și indiferență, să ne rugăm Domnului Iisus Hristos să ne întărească în lucrarea noastră de ajutorare a bolnavilor, bătrânilor, orfanilor, săracilor și a celor îndoliați și întristați.\nDe aceea, și în acest an ne adresăm preoților și credincioșilor mireni ai Sfintei noastre Biserici cu îndemnul părintesc de a organiza, la parohii, mănăstiri, protopopiate și la centrele eparhiale, colecte de alimente, haine și medicamente. Acestea vor fi distribuite celor aflați în suferință și în lipsuri, familiilor defavorizate, cu mulți copii, bătrânilor și persoanelor singure, fără copii sau rude, cu precădere celor care locuiesc în mediul rural.\nFiind încredințați că veți arăta și în acest an dărnicie creștină și veți răspunde cu dragoste chemării noastre părintești în această lucrare sfântă de binefacere și ajutorare, vă mulțumim pentru generozitatea arătată în anii precedenți și vă reamintim cuvintele Domnului Iisus Hristos: „Fericiți cei milostivi, că aceia se vor milui” (Matei 5, 7).\nNe rugăm Preamilostivului Dumnezeu să-i binecuvânteze pe toți românii, din țară și din străinătate, de toate vârstele, dăruindu-le sănătate și mântuire, ocrotindu-i de tot răul și întărindu-i în tot lucrul bun, spre bucuria Bisericii noastre și a poporului român de pretutindeni.\nCu multă bucurie, vă îmbrățișăm părintește și vă împărtășim binecuvântarea apostolică: „Harul Domnului nostru Iisus Hristos și dragostea lui Dumnezeu Tatăl și împărtășirea Sfântului Duh, să fie cu voi cu toți!” (2 Corinteni 13, 13).\n† DANIEL\nArhiepiscopul Bucureștilor,\nMitropolitul Munteniei și Dobrogei,\nLocțiitorul tronului Cezareei Capadociei și\nPatriarhul Bisericii Ortodoxe Române\n† TEOFAN, Arhiepiscopul Iașilor și Mitropolitul Moldovei și Bucovinei\n† LAURENȚIU, Arhiepiscopul Sibiului și Mitropolitul Ardealului\n† ANDREI, Arhiepiscopul Vadului, Feleacului și Clujului și Mitropolitul Clujului, Maramureșului și Sălajului\n† IRINEU, Arhiepiscopul Craiovei și Mitropolitul Olteniei\n† IOAN, Arhiepiscopul Timișoarei și Mitropolitul Banatului\n† PETRU, Arhiepiscopul Chișinăului, Mitropolitul Basarabiei și Exarh al Plaiurilor\n† IOSIF, Arhiepiscopul Ortodox Român al Europei Occidentale și Mitropolitul Ortodox Român al Europei Occidentale și Meridionale\n† SERAFIM, Arhiepiscopul Ortodox Român al Germaniei, Austriei și Luxemburgului și Mitropolitul Ortodox Român al Germaniei, Europei Centrale și de Nord\n† NICOLAE, Arhiepiscopul Ortodox Român al Statelor Unite ale Americii și Mitropolitul Ortodox Român al celor două Americi\n† NIFON, Mitropolit onorific, Arhiepiscopul Târgoviștei și Exarh Patriarhal\n† TEODOSIE, Arhiepiscopul Tomisului\n† CALINIC, Arhiepiscopul Sucevei și Rădăuților\n† IRINEU, Arhiepiscopul Alba Iuliei\n† VARSANUFIE, Arhiepiscopul Râmnicului\n† IOACHIM, Arhiepiscopul Romanului și Bacăului\n† CALINIC, Arhiepiscopul Argeșului și Muscelului\n† CIPRIAN, Arhiepiscopul Buzăului și Vrancei\n† CASIAN, Arhiepiscopul Dunării de Jos 6\n† TIMOTEI, Arhiepiscopul Aradului\n† IGNATIE, Episcopul Hușilor\n† LUCIAN, Episcopul Caransebeșului\n† SOFRONIE, Episcopul Ortodox Român al Oradiei\n† IUSTIN, Episcopul Ortodox Român al Maramureșului și Sătmarului\n† NICODIM, Episcopul Severinului și Strehaiei\n† ANTONIE, Episcopul de Bălți\n† VENIAMIN, Episcopul Basarabiei de Sud\n† VINCENȚIU, Episcopul Sloboziei și Călărașilor\n† ANDREI, Episcopul Covasnei și Harghitei\n† GALACTION, Episcopul Alexandriei și Teleormanului\n† AMBROZIE, Episcopul Giurgiului\n† SEBASTIAN, Episcopul Slatinei și Romanaților\n† VISARION, Episcopul Tulcii\n† PETRONIU, Episcopul Sălajului\n† NESTOR, Episcopul Devei și Hunedoarei\n† IERONIM, Episcopul Daciei Felix\n† SILUAN, Episcopul Ortodox Român al Ungariei\n† SILUAN, Episcopul Ortodox Român al Italiei\n† TIMOTEI, Episcopul Ortodox Român al Spaniei și Portugaliei\n† MACARIE, Episcopul Ortodox Român al Europei de Nord\n† MIHAIL, Episcopul Ortodox Român al Australiei și Noii Zeelande\n† IOAN CASIAN, Episcopul Ortodox Român al Canadei\n† VARLAAM PLOIEȘTEANUL, Episcop-vicar patriarhal 7\n† PAISIE SINAITUL, Episcop-vicar patriarhal\n† TIMOTEI PRAHOVEANUL, Episcop-vicar al Arhiepiscopiei Bucureștilor\n† NICHIFOR BOTOȘĂNEANUL, Episcop-vicar al Arhiepiscopiei Iașilor\n† ILARION FĂGĂRĂȘANUL, Episcop-vicar al Arhiepiscopiei Sibiului\n† BENEDICT BISTRIȚEANUL, Episcop-vicar al Arhiepiscopiei Vadului, Feleacului și Clujului\n† PAISIE LUGOJEANUL, Episcop-vicar al Arhiepiscopiei Timișoarei\n† MARC NEMȚEANUL, Episcop-vicar al Arhiepiscopiei Ortodoxe Române a Europei Occidentale\n† NECTARIE DE BRETANIA, Episcop-vicar al Arhiepiscopiei Ortodoxe Române a Europei Occidentale\n† SOFIAN BRAȘOVEANUL, Episcop-vicar al Arhiepiscopiei Ortodoxe Române a Germaniei, Austriei și Luxemburgului\n† DAMASCHIN DORNEANUL, Episcop-vicar al Arhiepiscopiei Sucevei și Rădăuților\n† EMILIAN CRIȘANUL, Episcop-vicar al Arhiepiscopiei Aradului\n† TIMOTEI SĂTMĂREANUL, Arhiereu-vicar al Episcopiei Ortodoxe Române a Maramureșului și Sătmarului\n† GHERONTIE HUNEDOREANUL, Arhiereu-vicar al Episcopiei Devei și Hunedoarei\n† ATANASIE DE BOGDANIA, Arhiereu-vicar al Episcopiei Ortodoxe Române a Italiei\n† TEOFIL DE IBERIA, Arhiereu-vicar al Episcopiei Ortodoxe Române a Spaniei și Portugaliei\nNote:\n1 Sf. Ioan Gură de Aur, Predici la sărbători împărătești și cuvântări de laudă la sfinți, trad. din lb. greacă și note Pr. Prof. Dumitru Fecioru, Ed. Institutului Biblic și de Misiune al Bisericii Ortodoxe Române, București, 2002, p. 559.\n2 Pr. Dumitru Stăniloae, Marc-Antoine Costa de Beauregard, Mică dogmatică vorbită. Dialoguri la Cernica, trad. Maria-Cornelia Oros, Ed. Deisis, Sibiu, 1995, p. 143.\nFoto credit: Tipografia Cărților Bisericești\nDescarcă documentul: PDF\n","date":"15 noiembrie 2023","img":"/cuvant-duhovnicesc/pastorala-sfantului-sinod-la-prima-duminica-din-postul-nasterii-domnului-2023/featured.jpg","lang":"ro","langName":"Română","largeImg":"/cuvant-duhovnicesc/pastorala-sfantului-sinod-la-prima-duminica-din-postul-nasterii-domnului-2023/featured_hu_5c51de2f3213f071.jpg","month":[{"title":"2023-11","url":"/month/2023-11/"}],"permalink":"/cuvant-duhovnicesc/pastorala-sfantului-sinod-la-prima-duminica-din-postul-nasterii-domnului-2023/","series":[],"smallImg":"/cuvant-duhovnicesc/pastorala-sfantului-sinod-la-prima-duminica-din-postul-nasterii-domnului-2023/featured_hu_183cf2005f2c966b.jpg","tags":[{"title":"Pastorala Sinodală","url":"/tags/pastorala-sinodal%C4%83/"}],"timestamp":1700006400,"title":"Pastorala Sfântului Sinod al Bisericii Ortodoxe Române la prima Duminică din Postul Nașterii Domnului 2023","year":[{"title":"2023","url":"/year/2023/"}]},{"authors":[{"title":"","url":"/authors/diac-vasile-robert-nechifor/"}],"categories":[{"title":"Actualitate","url":"/categories/actualitate/"}],"content":"În Duminica a 6-a după Rusalii s-a scris o nouă pagină în cronica bisericii cu hramurile „Sfinții Împărați Constantin și Elena” și „Sfânta Cuvioasă Parascheva de la Iași” a Parohiei Parcul Călărași din cadrul Protopopiatului Sector 2 Capitală. După lucrări de restaurare și înnoire în urma unui incendiu, sfântul lăcaș a primit veșmântul harului. Slujba de târnosire și Sfânta Liturghie au fost săvârșite de Preasfințitul Părinte Varlaam Ploieșteanul, Episcop-vicar patriarhal, înconjurat de un ales sobor de clerici.\nÎn noaptea de 22 spre 23 mai a acestui an, după sărbătorirea hramului principal, „Sfinții Împărați întocmai cu Apostolii, Constantin și mama sa, Elena”, biserica Parohiei Parcul Călărași din cadrul Protopopiatului Sector 2 Capitală a fost afectată de un incendiu, înregistrându-se pagube materiale însemnate, mai ales în Sfântul Altar, unde au fost distruse unele obiecte liturgice de pe Sfânta Masă, iar altele au fost afectate, inclusiv pictura murală. Au fost necesare, astfel, curățirea mecanică a veșmântului pictural din Sfântul Altar, refacerea integrală a pardoselii din lemn din această parte a bisericii, înlocuirea plăcii de marmură a Sfintei Mese, precum și confecționarea unui nou Proscomidiar. De asemenea, au fost restaurate obiectele liturgice de valoare din patrimoniul parohiei, iar cele distruse au fost înlocuite.\nÎn urma finalizării acestor lucrări, duminică, 16 iulie 2023, sfântul lăcaș a fost târnosit, slujba de sfințire fiind oficiată de Preasfințitul Părinte Varlaam Ploieșteanul, înconjurat de un sobor de preoți și diaconi, din care au făcut parte părintele protoiereu Mihai-Cristian Popescu de la Protoieria Sector 2 Capitală, părintele asist. univ. dr. Nicolae Giolu, parohul bisericii, precum și alți preoți și diaconi.\nDupă slujba de târnosire a sfântului lăcaș, Preasfințitul Părinte Varlaam a rostit un cuvânt de învățătură în care a explicat importanța sfințirii bisericii: „Este un moment important pentru că, așa cum ați auzit în rugăciunea de la început și în rugăciunile finale, Sfânta Masă a Altarului este jertfelnicul Noului Testament. Pe el se aduce nu sânge de țap și de viței, ca în Legea cea Veche, ci se jertfesc, în mod nesângeros, Trupul și Sângele Mântuitorului nostru Iisus Hristos, oferite nouă ca adevărată mâncare și adevărată băutură spre iertarea păcatelor și moștenirea vieții de veci. Lumânarea aprinsă din candela de pe Sfânta Masă, care a fost împărțită părinților slujitori, cu chemarea «Lumina lui Hristos luminează tuturor!», arată că Sfânta Masă este în același timp peștera în care S-a născut Mântuitorul Iisus Hristos, dar și piatra Sfântului Său Mormânt, care s-a făcut izvorul învierii noastre. Moaștele mucenicești ne amintesc de faptul că Jertfa de pe Cruce a Mântuitorului a fost repetată în istorie cu fiecare creștin care și-a oferit viața pentru credința lui în Mântuitorul Iisus Hristos, în Evanghelia Lui și în Biserica Lui. Vedem din aceasta legătura cu jertfa nesângeroasă care se repetă la fiecare Sfântă Liturghie, când Darurile de vin și pâine, prin lucrarea Duhului Sfânt, se prefac în Trupul și Sângele Mântuitorului Iisus Hristos”.\nÎn continuare, soborul de slujitori, condus de Episcopul-vicar patriarhal, a săvârșit Sfânta Liturghie în sfântul lăcaș, ierarhul explicând în cuvântul rostit după citirea Sfintei Evanghelii învățăturile desprinse din textul scripturistic al Vindecării slăbănogului din Capernaum.\nLa finalul Sfintei Liturghii, Preasfinția Sa a transmis un cuvânt de binecuvântare din partea Preafericitului Părinte Daniel, Patriarhul Bisericii Ortodox Române, în care i-a felicitat pe toți cei implicați în lucrările de îndepărtare a urmelor incendiului, apreciind faptul că limitarea proporțiilor calamității s-a datorat unei minuni a Maicii Domnului.\n„Vă felicităm pentru că, într-un timp foarte scurt, ați reușit să ștergeți urmările încercării prin care ați trecut în urmă cu două luni. Aducem laudă Maicii Domnului, care a făcut ca dimensiunile acestui incendiu să fie mici și să fie, în mod inexplicabil, limitate. Ați fost martori oculari. Ați văzut cum s-a topit aparatul de răcire a aerului, cum a ars perna de sub icoana Preasfintei Născătoare de Dumnezeu, în timp ce icoana a fost absolut neatinsă de fum, de zgură, de flăcările acestui incendiu”, a spus Preasfinția Sa.\nPărintele paroh Nicolae Giolu a mulțumit Preafericitului Părinte Patriarh Daniel pentru purtarea de grijă arătată parohiei și pentru delegarea Preasfințitului Părinte Varlaam Ploieșteanul, precum și Preasfinției Sale pentru săvârșirea slujbei de târnosire și a Sfintei Liturghii, oferindu-i o icoană cu chipul Maicii Domnului „Prodromița” pictată în Sfântul Munte.\nCu prilejul târnosirii, biserica parohială a primit cel de-al treilea hram, „Cinstirea Sfintei Icoane a Maicii Domnului Prodromița de la Muntele Athos”, cu data de prăznuire 12 iulie.\n","date":"16 iulie 2023","img":"/actualitate/innoirea-bisericii-parohiei-parcul-calarasi-din-bucuresti/featured.jpg","lang":"ro","langName":"Română","largeImg":"/actualitate/innoirea-bisericii-parohiei-parcul-calarasi-din-bucuresti/featured_hu_d986d3a4c2ab5c2e.jpg","month":[{"title":"2023-07","url":"/month/2023-07/"}],"permalink":"/actualitate/innoirea-bisericii-parohiei-parcul-calarasi-din-bucuresti/","series":[],"smallImg":"/actualitate/innoirea-bisericii-parohiei-parcul-calarasi-din-bucuresti/featured_hu_9dfc9c5fa7e2a45a.jpg","tags":[],"timestamp":1689465600,"title":"Înnoirea bisericii Parohiei Parcul Călărași din București","year":[{"title":"2023","url":"/year/2023/"}]},{"authors":[{"title":"","url":"/authors/dumitru-staniloae/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"},{"title":"Duminica Sfinților Români","url":"/categories/duminica-sfin%C8%9Bilor-rom%C3%A2ni/"}],"content":"Creștinismul românesc a rodit și el din sine mulți și minunați sfinți, chiar dacă smerenia caracteristică poporului nostru sau alte împrejurări istorice nefavorabile în care a avut de trăit au făcut ca Biserica noastră să nu canonizeze decât un mic număr dintre ei și aceasta de-abia în 1955.\nSfinții români au existat însă în mod real și au fost recunoscuți ca atare de evlavia populară, cu toate că Biserica nu i-a canonizat formal și nu le-a dedicat anumite zile în calendar și de aceea faptele lor nu au fost lăudate prin imne bisericești închinate lor. De altfel, timp îndelungat sfinții s-au făcut cunoscuți ca atare prin cinstirea pe care și-au câștigat-o în evlavia populară. De-abia de la un timp încoace Biserica a început să purceadă și la o canonizare formală a sfinților de mai târziu, confirmând venerarea lor de către cercuri largi ale credincioșilor.\nToți sfinții, cu excepția apostolilor și a misionarilor, și-au câștigat această calitate lucrând pentru credincioși sau remarcându-se prin viața lor de curăție și jertfelnicie între credincioșii dintr-un anumit loc sau ținut. Cinstirea lor a început încă în timpul vieții, sau după moarte, între credincioșii din acel loc, pentru ca treptat ea să se întindă tot mai departe. Astfel, din sfinți locali ei au devenit sfinți universali. Dar au ajuns la această cinstire pentru curăția dobândită de ei într-un anumit loc, sau mucenicia lor, sau faptele lor de ajutorare pentru dreapta credință mărturisită pretutindeni, putând fi imitate de credincioșii din orice loc. Ei aplicau într-un anume loc sau ținut învățăturile dreptei credințe universale. Ei slujeau și ilustrau credința universală în locul în care viețuiau.\nAstfel, toți sfinții sunt locali prin faptul că lucrează într-un anumit loc, dar sunt universali pentru credința universală pe care o slujesc în acel loc. Din acest punct de vedere nu există sfinți locali și universali. Toți sunt locali pentru oamenii dintr-un anumit loc cărora le slujesc în cursul vieții prin faptele și pilda lor, dar toți sunt universali pentru că această pildă e valabilă pentru credincioșii de pretutindeni și ea se impune spre unitate tuturor celor care ajung să-i cunoască. Toți se umplu de Același Hristos care strălucește prin ființa lor și toți sunt purtătorii Aceluiași Duh Sfânt, chiar dacă Duhul Sfânt Care li se comunică lor a fost comunicat de ei prin altă limbă. Toți aparțin prin Același Duh Sfânt Bisericii universale, care a început la Cincizecime și continuă de-a lungul secolelor, cuprinzând diferite neamuri (Fapte 2, 3). Limbile sunt diferite, dar sufletele sunt umplute de Același Duh și simt în Același Hristos.\nAstfel și sfinții români, fie că au fost mucenici ai dreptei credințe în secolul al IV-lea, sau în secolul al XVIII-lea, fie că au fost ierarhi care au luminat poporul cu cuvântul și l-au ajutat cu fapta, fie că au fost sihaștri ajunși la cea mai mare înălțare a ființei lor în Dumnezeu, prin rugăciune pentru ei și pentru credincioși, au înălțat prestigiul dreptei credințe și chipul de om care o trăiește cu seriozitate la o treaptă care îi îndeamnă pe credincioșii de pretutindeni, când ajung să fie cunoscuți, să o trăiască cu cât mai multă convingere și să le urmeze pilda.\nCu cât mai mult se impun prin viața lor excepțională în locul în care trăiesc, cu atât chipul lor iradiază cu mai multă putere în Biserica universală. Dar unirea între slujirea lor locală și importanța sobornicească mai poate fi pusă în evidență și altfel.\nUn sfânt, chiar dacă ridică la cel mai înalt grad niște însușiri prin care se remarcă un anumit popor, înălțimea la care se ridică îl face să îmbrățișeze cu o iubire cuprinzătoare toți oamenii. În sfinți nu mai e nici un pic de egoism individual sau de exclusivism național. Prin aceasta ei sunt adevărate punți de înfrățire între oameni și popoare. Prin sfinți se adâncește mai mult decât prin toți credincioșii sobornicitatea Bisericii, chiar dacă aceasta nu înseamnă ștergerea deosebirilor între popoarele ce fac parte din ea. Sobornicitatea se întărește prin ei și din partea dreptcredincioșilor din alte popoare pe măsură ce ei devin cunoscuți acelora. Căci credincioșii aceia își îndreaptă rugăciunile către ei cu convingerea că acești sfinți se roagă lui Dumnezeu și pentru ei, cum de fapt se și întâmplă. De aceea ar fi bine ca diferitele Biserici ortodoxe să-și însușească prin acte oficiale, cunoscute popoarelor lor, canonizările de sfinți făcute de fiecare Biserică soră, pentru a contribui cât mai mult la unirea popoarelor lor în evlavia închinată reciproc sfinților lor.\nE bine ca credincioșii Bisericii din orice loc să aibă cunoștință de sfinții de pretutindeni, pentru că fiecare sfânt aduce prin faptele lui săvârșite în alte împrejurări model de fapte pentru orice fel de împrejurări din viața lor. Căci faptele sfinților și viețuirea lor străluminată de prezența lui Dumnezeu în ei depășesc determinările locale, ridicându-se la ceea ce poate fi model și întărire pentru credincioșii din orice loc. De aceea ar fi recomandabil ca viețile sfinților din orice neam să fie făcute cunoscute prin traduceri în limbile tuturor celorlalte popoare ortodoxe. S-ar face prin aceasta ceea ce s-a făcut în secolele mai vechi ale Bisericii, ajungându-se la universalizarea și unificarea evlaviei tuturor popoarelor ortodoxe în jurul tuturor sfinților. Ar fi un mod practic prin care Biserica ar contribui la cât mai marea înfrățire a popoarelor din sânul ei. Un model în această privință s-a dat prin traducerea și publicarea de către monahii din Sfântul Munte Athos a „Patericului românesc“, al Cuviosului Părinte Ierom. Ioanichie Bălan.\nDupă ce în secolul al XIX-lea s-a subliniat cu putere, în cadrul Bisericii Ortodoxe, conștiința națională a popoarelor, socotim că timpul nostru cere o subliniere a faptului unității lor ca popoare conștiente de ele, dar unite în valorile care le sunt comune, și în primul rând în conștiința că trăiesc în aceeași credință în Dumnezeu lucrător mai ales prin Tainele (Sfinte) și prin sfinții lor.\nPreot prof. dr. Dumitru Staniloae\n(Preot prof. dr. Dumitru Stăniloae, Epilog, în IPS Nestor Vornicescu, Arhiepiscop al Craiovei și Mitropolit al Olteniei, Sfinți români și apărători ai legii strămoșești, EIBMBOR, București, 1987, pp. 674-677)\n","date":"18 iunie 2023","img":"/cuvant-duhovnicesc/duminica-sfintilor-romani/featured.jpg","lang":"ro","langName":"Română","largeImg":"/cuvant-duhovnicesc/duminica-sfintilor-romani/featured_hu_c32de45d10f76aaa.jpg","month":[{"title":"2023-06","url":"/month/2023-06/"}],"permalink":"/cuvant-duhovnicesc/duminica-sfintilor-romani/","series":[],"smallImg":"/cuvant-duhovnicesc/duminica-sfintilor-romani/featured_hu_264e0511421f50ee.jpg","tags":[],"timestamp":1687046400,"title":"Duminica Sfinților Români","year":[{"title":"2023","url":"/year/2023/"}]},{"authors":[],"categories":[{"title":"Evenimente","url":"/categories/evenimente/"}],"content":"Marți, 4 aprilie 2023, ora 09:45, la Biserica „Sfinții Împărați Constantin și Elena” și „Sfânta Cuvioasă Parascheva”, va avea loc un parastas în memoria victimelor bombardamentelor din 4 aprilie 1944.\nInvităm pe toți cei interesați să ne rugăm împreună pentru sufletele celor adormiți.\nProgram:\nora 08:00 - Sfânta Liturghie a Darurilor mai înainte sfințite. Adresă: Parohia „Parcul Călărași”, Bd. Basarabia, nr. 2, Sector 2, București; ora 09:45 - Slujba de pomenire a victimelor bombardamentului. Adresă: Parohia „Parcul Călărași”, Bd. Basarabia, nr. 2, Sector 2, București; ora 11:30 - Slujba de pomenire a victimelor bombardamentului. Adresă: Cimitirul „4 Aprilie”, aflat în interiorul Cimitirului Calvin, Calea Giulești, nr. 101-103, Sector 6, București. Vă mulțumim!\n","date":"30 martie 2023","img":"/events/parastas-4-aprilie-1944/featured.jpg","lang":"ro","langName":"Română","largeImg":"/events/parastas-4-aprilie-1944/featured_hu_40cc95a76af3f6da.jpg","month":[{"title":"2023-03","url":"/month/2023-03/"}],"permalink":"/events/parastas-4-aprilie-1944/","series":[],"smallImg":"/events/parastas-4-aprilie-1944/featured_hu_aa1709294785baf5.jpg","tags":[{"title":"4 Aprilie 1944","url":"/tags/4-aprilie-1944/"}],"timestamp":1680134400,"title":"Parastas în memoria victimelor bombardamentelor din 4 aprilie 1944","year":[{"title":"2023","url":"/year/2023/"}]},{"authors":[{"title":"","url":"/authors/patriarhul-daniel/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a XXXI-a după Rusalii (Vindecarea orbului din Ierihon)\n„În vremea aceea, pe când Se apropia Iisus de Ierihon, un orb ședea lângă drum, cerșind. Și, auzind el mulțimea care trecea, întreba ce se întâmplă. Și i-au spus că trece Iisus Nazarineanul. Și el a strigat, zicând: Iisuse, Fiul lui David, fie-Ți milă de mine! Și cei care mergeau înainte îl certau ca să tacă, iar el cu mult mai mult striga: Fiule al lui David, fie-Ți milă de mine! Și oprindu-Se, Iisus a poruncit să-l aducă la El; și apropiindu-se, l-a întrebat: Ce voiești să-ți fac? Iar el a zis: Doamne, să văd! Și Iisus i-a zis: Vezi! Credința ta te-a mântuit. Și îndată a văzut și mergea după El, slăvind pe Dumnezeu. Și tot poporul care văzuse a dat laudă lui Dumnezeu.“ (Luca 18, 35-43)\nEvanghelia Duminicii a XXXI-a după Rusalii, în care este relatată vindecarea unui orb de către Mântuitorul Iisus Hristos, în apropiere de cetatea Ierihonului, este plină de învățături duhovnicești. Ceea ce ne reține atenția în mod deosebit în Evanghelia de astăzi sunt iubirea milostivă a Mântuitorului Iisus Hristos și credința puternică a orbului care I-a cerut lui Iisus să-l vindece. Domnul nostru Iisus Hristos are milă de acest om sărman, marginalizat de ceilalți oameni și nefericit prin faptul că nu vedea. El se chinuia să supraviețuiască, pentru că era în același timp bolnav și sărac. Evanghelia nu ne spune dacă orbul avea familie sau rude, dar spune că el cerșea la marginea drumului. Probabil, cineva îl aducea acolo și-l lăsa ca să cerșească, întrucât el nu se putea deplasa singur, fiind nevăzător. Tristețea acestui om nevăzător era sporită de singurătatea lui, deși pe lângă el trecea multă lume. Dar orbul de la Ierihon se simțea singur și neajutorat, mai ales pentru că, oricât de mulți erau cei care îi dădeau o bucată de pâine sau un ban, nimeni nu-i putea dărui ceea ce îi lipsea ființei sale, și anume vederea ochilor.\nIisus din Nazaret, singura șansă a orbului din Ierihon de a fi vindecat§ Evanghelia de astăzi ne arată, în fraze scurte, o lucrare mare a lui Dumnezeu care izvorăște din milostivirea Lui cea negrăită și nemărginită față de omul suferind. Când orbul aude că o mulțime de oameni trece pe cale, el întreabă „ce este aceasta?“ (Luca 18, 36). I-au spus că „trece Iisus Nazarineanul“ (Luca 18, 37). Îndată ce a aflat cine trece pe drum, orbul a simțit în sufletul său că unica șansă a vieții sale, adică a vindecării sale, este Iisus Nazarineanul. El a înțeles că este vorba despre Iisus Cel care a vindecat o mulțime de bolnavi, ajutându-i astfel să-și schimbe viața lor nefericită. De aceea, orbul nu a mai întrebat cine este Iisus, ci îndată a început să strige: „Iisuse, Fiul lui David, fie-Ți milă de mine!“ (Luca 18, 38).\nCei care mergeau înaintea lui Iisus și anunțau venirea Lui i-au cerut acestui orb să tacă, adică l-au oprit să mai strige, probabil crezând că orbul îi va cere Mântuitorului Iisus Hristos bani sau hrană. El însă mai tare striga. De ce? Pentru a nu pierde șansa unică a vindecării sale. Deci orbul acesta avea o credință puternică în sufletul său, și anume credința că numai Iisus din Nazaret îi poate dărui lumina ochilor. Credința sa insistentă sau stăruitoare crește în timp ce Iisus Se apropie de el. Cu cât înainta mai mult Iisus spre locul unde se afla orbul, cu atât acesta sporea în rugăciunea sa simplă, dar arzătoare, zicând: „Fiule al lui David, fie-Ți milă de mine!“ (Luca 18, 39). Atât de tare a fost glasul orbului, încât Mântuitorul Însuși l-a auzit, deși era înconjurat de o mulțime tumultuoasă de oameni. Atunci, Iisus S-a oprit în mijlocul drumului, voind să-l cunoască pe cel de la marginea drumului, care-L striga pe El cu glas mare. La porunca lui Iisus, câțiva oameni au adus pe orb de la marginea drumului în mijlocul drumului, aproape de Iisus. De fapt, Iisus l-a chemat pe orb lângă Sine, în mulțime, ca să audă și să înțeleagă toți cei prezenți în jurul Său că orbul nu cere de la El nici bani și nici hrană.\nIisus este milostiv cu cei suferinzi§ După ce acest om nevăzător sau orb s-a apropiat de Iisus, El l-a întrebat: „Ce voiești să-ți fac?“ (Luca 18, 41), iar orbul a răspuns: „Doamne, să văd!“ (Luca 18, 41). În auzul tuturor, orbul cere, de fapt, ceea ce nimeni altul dintre oameni nu-i poate da, decât numai Iisus Nazarineanul, adică sănătatea ochilor sau vederea. Atunci, Iisus i-a zis orbului: „Vezi! Credința ta te-a mântuit“ (Luca 18, 42). În clipa aceea, i s-au deschis orbului ochii și îndată a văzut și mergea după Iisus. Prin această vindecare, înțelegem că Mântuitorul Iisus Hristos nu este indiferent la suferința celor bolnavi, că El ascultă mai ales acele cereri sau rugăminți ale bolnavilor care izvorăsc din credință puternică și rugăciune stăruitoare. Adesea, Iisus, înainte de vindecarea unor bolnavi, vrea să constate cât de mare este credința lor. De ce? Pentru ca ei să conlucreze cu El în vindecare, adică să participe cu toată voința și dorința lor la primirea darului sănătății depline. Cu alte cuvinte, Iisus voiește ca, odată cu refacerea sănătății oamenilor, să se refacă și legătura personală a acestora cu Dumnezeu, Izvorul vieții și al tuturor darurilor benefice pentru om.\nDe aceea, Iisus îl întreabă pe orb: „ce vrei să-ți fac?“, nu „ce vrei să-ți dau?“. Deci, Iisus nu dăruiește omului daruri materiale exterioare lui, ci îi schimbă starea vieții acestuia, îl ridică pe om din starea rea în care acesta se află la o viață nouă binecuvântată! Evanghelia ne mai spune, în cuvinte simple, dar profunde, că orbul de la Ierihon, după ce a fost vindecat de Mântuitorul Iisus Hristos, adică după ce i s-a schimbat în bine starea vieții lui nefericite, mergea după Iisus și a arătat recunoștință: „mergea după El, slăvind pe Dumnezeu“ (cf. Luca 18, 43). Înțelegem acum de ce, la început, Iisus nu S-a dus lângă orbul care-L chema la marginea drumului, ca să-l vindece acolo, ci a poruncit ca acesta să fie adus lângă El, în mijlocul drumului. Cu alte cuvinte, Iisus știa că orbul, odată vindecat, va merge cu El pe același drum al binevestirii iubirii milostive a lui Dumnezeu față de oameni.\nDin cerșetor de la marginea drumului ajutat de alții din milă, orbul de la Ierihon devine un misionar-mărturisitor, preamărind pe Dumnezeu Care l-a vindecat prin omul Iisus din Nazaret, prin Fiul lui Dumnezeu devenit Om pentru mântuirea oamenilor. Orbul acesta, care mai înainte era ajutat de alții ca să meargă pe drum, acum merge singur fără ajutor, vede lumina soarelui și fețele oamenilor, dar mai ales vede că viața sa este o viață nouă, izvorâtă din iubirea milostivă a lui Dumnezeu pentru oameni. Ca atare, el preamărește pe Dumnezeu Cel mult milostiv. Când Mântuitorul Hristos vindecă pe demonizatul din ținutul Gadarenilor, omul vindecat atunci cerea Mântuitorului să-l ia cu Sine. Dar Mântuitorul Iisus Hristos îi spune: „Întoarce-te la casa ta și spune tuturor cât bine ți-a făcut ție Dumnezeu“ (Luca 8, 39). De ce? Pentru că acest om trebuia să fie văzut ca fiind sănătos tocmai în acele locuri în care lumea l-a cunoscut când pătimea mult, întrucât era chinuit de demoni. Trebuia ca lumea să-l vadă acum ca fiind om vindecat și pașnic, readus la demnitatea lui de chip al lui Dumnezeu, de ființă liberă în comuniune cu Dumnezeu și cu semenii. Totuși, în cazul de față, Domnul Iisus Hristos nu spune orbului de la Ierihon pe care l-a vindecat: „Rămâi unde te afli acum sau mergi la casa ta“, ci îl lasă să-L urmeze, să meargă cu El în cetatea Ierihonului. De ce? Ca orbul vindecat să vadă cetatea cu ochii săi sănătoși, iar cei din cetate să-l vadă vindecat pe cel care mai înainte, orb fiind, stătea în afara cetății pentru a cerși mâncare sau bani la marginea drumului. Dar și pentru că, în cetatea Ierihonului, Mântuitorul vine să vindece un alt om, și anume pe vameșul Zaheu, care, deși vedea bine cu ochii trupului, avea totuși sufletul orbit de patima lăcomiei de bani și de averi (cf. Luca 19, 1-10). Așadar, orbului care cerșea la marginea drumului, aproape de cetatea Ierihonului, Iisus Cel milostiv i-a schimbat viața după ce a cunoscut credința și stăruința acestuia în rugăciune, iar vameșului Zaheu din Ierihon Iisus i-a vindecat și schimbat viața, iertându-i păcatele, după ce a constatat pocăința și dărnicia lui pentru cei săraci și pentru cei păgubiți de el.\nPentru Dumnezeu, boala nu este o fatalitate§ Așadar, din Evanghelia vindecării orbului din Ierihon înțelegem cu prioritate că Mântuitorul Iisus Hristos are milă de omul în suferință și răspunde la rugămintea celui bolnav: „Fie-Ți milă de mine!“ (Luca 18, 38) sau „Miluiește-mă!“, mai ales când credința acestuia este puternică și rugăciunea lui este stăruitoare. Iisus Se oprește din drumul Său ca să-i vindece pe oameni de boală, înnoind astfel calea sau sensul vieții lor. În milostivirea Sa, Iisus ascultă chiar și pe cel căruia oamenii îi spuneau să tacă, după cum i s-a spus și orbului din Ierihon. Când bolnavul se roagă lui Dumnezeu ca să fie vindecat, se întâmplă uneori să vină asupra lui ispite din partea unor oameni care încearcă să-l împiedice să se roage sau să se apropie de Dumnezeu, întrucât ei nu participă la suferința celui bolnav. Ei se aseamănă celor care spuneau orbului de la Ierihon ca să nu-L cheme pe Iisus. Aceștia s-au obișnuit prea mult cu fatalitatea unei boli cronice. Ei s-au obișnuit atât de mult cu infirmitatea orbului cerșetor, încât nu credeau că într-o zi viața lui s-ar putea schimba, iar el ar putea fi un om sănătos. Totuși, credința și speranța orbului care-și dorea vindecarea au biruit ispita de a considera boala ca fiind o fatalitate ce trebuie tratată cu resemnare.\nDe multe ori, când suntem prea grăbiți și superficiali, trecem nepăsători pe lângă cei bolnavi sau suferinzi. Însă Hristos Domnul nu consideră boala omului o normalitate, chiar dacă unii s-au obișnuit cu ea, ci El este sensibil la suferință și la starea de neîmplinire sau de nefericire a omului. El nu consideră că este firesc tot ceea ce a devenit obișnuință a oamenilor, și anume ca bolnavul să fie marginalizat sau să fie doar ajutat să supraviețuiască, fără a căuta stăruitor vindecarea lui deplină sau cel puțin a da sens duhovnicesc suferinței fizice. Hristos Domnul dorește ca omul să viețuiască în mod firesc, adică sănătos și bucuros, în comuniune deplină cu Dumnezeu și cu ceilalți oameni. De aceea, El a avut față de orbul din Ierihon o atitudine diferită de cea a multor oameni din jurul Lui. Iisus gândește în mod diferit de aceștia și nu consideră că boala este un destin orb, de neschimbat, ci El vindecă pe cei bolnavi și schimbă viața lor, aduce bucurie acolo unde este suferință și durere, aduce comuniune acolo unde este singurătate, ridică demnitatea umană când aceasta este decăzută, diminuată, desconsiderată sau umilită.\nVedere trupească prin simțuri și vedere duhovnicească prin credință§ Din Evanghelia de astăzi mai înțelegem că îndată ce simțim ajutorul lui Dumnezeu în viața noastră trebuie să-I mulțumim cu recunoștință și să-I urmăm Lui, adică să ascultăm ceea ce El ne învață și să cultivăm ceea ce El ne transmite prin iubirea și sfințenia Lui. Când a trecut Iisus pe lângă orbul de la Ierihon, acesta, deși nu vedea cu ochii trupești, avea totuși o vedere sau o simțire duhovnicească puternică, izvorâtă din credință și speranță. Orbul a simțit lumina harului vindecător care venea spre el din Persoana lui Iisus Hristos, a simțit că Iisus poate dărui lumină ochilor, întrucât în El locuiește și lucrează Dumnezeu, Care a creat lumina, zicând: „Să fie lumină! Și a fost lumină“ (cf. Facere 1, 3) și a creat omul viu (cf. Facere 1, 26). Cu alte cuvinte, orbul de la Ierihon, deși nu vedea cu ochii trupești, vedea duhovnicește prin credință; avea o altă simțire decât cea a simțurilor trupești, și anume avea simțirea puterii vindecătoare a lui Dumnezeu lucrând în Iisus din Nazaret, simțea oarecum adevărul că Iisus este Dumnezeu-Omul în mijlocul oamenilor.\nÎn acest sens, orbul de la Ierihon, cel vindecat de Iisus, a devenit, prin credința și prin recunoștința sa, un dascăl pentru oamenii din timpul său și pentru noi, cei de astăzi. Văzând rugăciunea lui, Biserica a învățat să stăruie în rugăciune, invocând mila sau iubirea milostivă a lui Dumnezeu cu aceste cuvinte: „Miluiește-mă, Dumnezeule, miluiește-mă!“ sau „Doamne, miluiește!“. Dacă noi ne rugăm stăruitor Mântuitorului Iisus Hristos, ca și orbul de la Ierihon, cu credință puternică, în vreme de suferință sau în vreme de încercare, zicând: „Doamne, miluiește!“, atunci vom vedea duhovnicește prezența lui Hristos lângă noi, vom auzi duhovnicește cum ne cheamă tainic spre El, pe noi, cei aflați la „marginea drumului vieții“, și vom simți cum ne vindecă și ne ia cu El pe calea mântuirii, pentru a mărturisi în lume iubirea Preasfintei Treimi. Amin!\n","date":"23 ianuarie 2023","img":"/cuvant-duhovnicesc/iisus-hristos-daruieste-lumina-sufletului-si-trupului/featured.jpg","lang":"ro","langName":"Română","largeImg":"/cuvant-duhovnicesc/iisus-hristos-daruieste-lumina-sufletului-si-trupului/featured_hu_96f196226999b52.jpg","month":[{"title":"2023-01","url":"/month/2023-01/"}],"permalink":"/cuvant-duhovnicesc/iisus-hristos-daruieste-lumina-sufletului-si-trupului/","series":[],"smallImg":"/cuvant-duhovnicesc/iisus-hristos-daruieste-lumina-sufletului-si-trupului/featured_hu_35057a0101af37e7.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 31-a După Rusalii","url":"/tags/duminica-a-31-a-dup%C4%83-rusalii/"},{"title":"Vindecarea Orbului Din Ierihon","url":"/tags/vindecarea-orbului-din-ierihon/"}],"timestamp":1674432000,"title":"Iisus Hristos dăruiește lumină sufletului și trupului","year":[{"title":"2023","url":"/year/2023/"}]},{"authors":[{"title":"","url":"/authors/mihail-buca/"}],"categories":[{"title":"Evenimente","url":"/categories/evenimente/"}],"content":"La cererea mulțimilor, încercăm să revitalizăm noua generație spre învățarea și perpetuarea muzicii bizantine!\nDomnul să ne ajute să redescoperim noi talente muzicale în folosul stranei!\n","date":"21 decembrie 2022","img":"/events/micul-tronos/featured.jpg","lang":"ro","langName":"Română","largeImg":"/events/micul-tronos/featured_hu_fbeebe34295e4faf.jpg","month":[{"title":"2022-12","url":"/month/2022-12/"}],"permalink":"/events/micul-tronos/","series":[],"smallImg":"/events/micul-tronos/featured_hu_18748c581657c4c8.jpg","tags":[],"timestamp":1671580800,"title":"Micul Tronos","year":[{"title":"2022","url":"/year/2022/"}]},{"authors":[],"categories":[{"title":"Evenimente","url":"/categories/evenimente/"}],"content":"Corul de Copii și Tineri, „Cor cu Dor” așteaptă și se pregătește pentru Nașterea Domnului!\nDarul pentru Pruncul Iisus și pentru publicul nostru drag este concertul de colinde „Dornic de Crăciun”!\nSuntem dornici și nerăbdători să vă transmitem toată iubirea și recunoștința noastră marți, 6 Decembrie!\nCor cu Dor\n","date":"23 noiembrie 2022","img":"/events/cor-cu-dor/featured.jpg","lang":"ro","langName":"Română","largeImg":"/events/cor-cu-dor/featured_hu_373a2f21e3ff4061.jpg","month":[{"title":"2022-11","url":"/month/2022-11/"}],"permalink":"/events/cor-cu-dor/","series":[],"smallImg":"/events/cor-cu-dor/featured_hu_855ee0e67428d611.jpg","tags":[],"timestamp":1669161600,"title":"Cor cu dor","year":[{"title":"2022","url":"/year/2022/"}]},{"authors":[],"categories":[],"content":"Biserica se află în partea de est a Capitalei, la „Bariera Vergului”. Construcția bisericii a început în anul 1942, în timpul guvernării Mareșalului Ion Antonescu, care a sprijinit masiv lucrările de construire și al cărui tablou votiv se află în pronaos.\nPrin stăruința preotului Constantin Sârbu și a renumitului doctor Victor Gomoiu, epitrop, lucrările de ridicare a sfântului lăcaș au fost terminate în anul 1949. La construirea bisericii au ajutat și enoriașii parohiei.\nPlanurile au fost întocmite de arhitect Spiridon Nicolau, iar calculele de rezistență de către inginerul A. Beles.\nPictura bisericii a fost executată de pictorul Eremia Profeta, în frescă neobizantină, în anul 1964. În biserică există tabloul P.F. Părinte Iustinian Marina.\nBiserica Vergului, cu o singură turlă și puternice frontoane în față și în spate, este una monumentală, amintind de Biserica Domnească din Câmpulung-Muscel.\nCatapeteasma, sculptată în lemn de cireș și stejar, conține elemente figurative și decorative din folclorul românesc. Între anii 2000 și 200?, biserica a fost consolidată și restaurată prin grija preoților slujitori: Pr. prof. dr. Dumitru Radu și Pr. Ion Protopopescu. De asemenea, pictura a fost restaurată de pictor Elena Vasilescu. Biserica a fost împodobită prin grija credincioșilor cu noi candelabre aduse din Grecia.\n","date":"28 februarie 2022","img":"/about/featured.jpg","lang":"ro","langName":"Română","largeImg":"/about/featured_hu_445c2addcd70aeca.jpg","month":[],"permalink":"/about/","series":[],"smallImg":"/about/featured_hu_93b3cc94d21f4712.jpg","tags":[],"timestamp":1646006400,"title":"Istoric","year":[]},{"authors":[],"categories":[{"title":"Evenimente","url":"/categories/evenimente/"}],"content":"Concert realizat la Biserica „Sfinții Împărați Constantin și Elena” și „Sfânta Cuvioasă Parascheva”\nO producție Lumina Cuvântului\nRealizator: Cornelius Florin Stoica","date":"16 decembrie 2021","img":"/events/tronos-in-anu-acesta-de-craciun-vom-sta-cu-dumnezeu-la-masa/featured.jpg","lang":"ro","langName":"Română","largeImg":"/events/tronos-in-anu-acesta-de-craciun-vom-sta-cu-dumnezeu-la-masa/featured_hu_6f5fed92c5cd6390.jpg","month":[{"title":"2021-12","url":"/month/2021-12/"}],"permalink":"/events/tronos-in-anu-acesta-de-craciun-vom-sta-cu-dumnezeu-la-masa/","series":[],"smallImg":"/events/tronos-in-anu-acesta-de-craciun-vom-sta-cu-dumnezeu-la-masa/featured_hu_d2c8a3dbbb629601.jpg","tags":[{"title":"TRoNoS","url":"/tags/tronos/"}],"timestamp":1639612800,"title":"Archd. Mihail Bucă \u0026 TRoNoS - În anu' acesta de Crăciun, vom sta cu Dumnezeu la masă","year":[{"title":"2021","url":"/year/2021/"}]},{"authors":[{"title":"","url":"/authors/patriarhul-daniel/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Evanghelia Duminicii dinaintea Nașterii Domnului (a Sfinților Părinți după trup ai Domnului)\n„Cartea neamului lui Iisus Hristos, fiul lui David, fiul lui Avraam. Avraam a născut pe Isaac, Isaac a născut pe Iacob, iar Iacob a născut pe Iuda și pe frații săi. Iuda a născut pe Fares și pe Zara din Tamar, iar Fares a născut pe Esrom; Esrom a născut pe Aram. Aram a născut pe Aminadav, Aminadav a născut pe Naason, iar Naason a născut pe Salmon. Salmon a născut pe Booz din Rahav; Booz a născut pe Obed din Rut; Iobed a născut pe Iesei, iar Iesei a născut pe David împăratul. David împăratul a născut pe Solomon din femeia lui Urie; Solomon a născut pe Roboam; Roboam a născut pe Abia, iar Abia a născut pe Asa. Asa a născut pe Iosafat; Iosafat a născut pe Ioram, iar Ioram a născut pe Ozia. Ozia a născut pe Ioatam; Ioatam a născut pe Ahaz, iar Ahaz a născut pe Ezechia. Ezechia a născut pe Manase; Manase a născut pe Amon; Amon a născut pe Iosia, iar Iosia a născut pe Iehonia și pe frații lui, la strămutarea în Babilon. Iar după strămutarea în Babilon, Iehonia a născut pe Salatiil; Salatiil a născut pe Zorobabel; Zorobabel a născut pe Abiud; Abiud a născut pe Eliachim; Eliachim a născut pe Azor. Azor a născut pe Sadoc; Sadoc a născut pe Achim; Achim a născut pe Eliud; Eliud a născut pe Eleazar; Eleazar a născut pe Matan; Matan a născut pe Iacob, iar Iacob a născut pe Iosif, bărbatul Mariei, din care S-a născut Iisus, Care Se cheamă Hristos. Deci toate neamurile: de la Avraam până la David, sunt paisprezece neamuri; de la David până la strămutarea în Babilon, sunt paisprezece neamuri; și de la strămutarea în Babilon până la Hristos, sunt paisprezece neamuri. Iar nașterea lui Iisus Hristos așa a fost: Maria, mama Lui, fiind logodită cu Iosif, fără să fi fost ei înainte împreună, s-a aflat având în pântece de la Duhul Sfânt. Iosif, logodnicul ei, drept fiind și nevrând s-o vădească, a voit s-o lase în ascuns. Și cugetând el acestea, iată îngerul Domnului i s-a arătat în vis, grăind: Iosife, fiul lui David, nu te teme a lua pe Maria, logodnica ta, că ce s-a zămislit într-însa este de la Duhul Sfânt. Ea va naște Fiu și vei chema numele Lui Iisus, căci El va mântui poporul de păcatele lor. Acestea toate s-au făcut ca să se împlinească ceea ce s-a zis de Domnul prin proorocul care zice: „Iată, Fecioara va avea în pântece și va naște Fiu și vor chema numele Lui Emanuel, care se tâlcuiește: Cu noi este Dumnezeu”. Și deșteptându-se din somn, Iosif a făcut așa precum i-a poruncit îngerul Domnului și a luat la el pe logodnica sa. Și fără să fi cunoscut-o pe ea Iosif, Maria a născut pe Fiul său Cel Unul-Născut, Căruia I-a pus numele Iisus.” (Matei 1, 1-25)\n† Daniel,\nPatriarhul Bisericii Ortodoxe Române\nUltima duminică dinaintea sărbătorii Nașterii Domnului este Duminica Sfinților Părinți după trup ai Mântuitorului Iisus Hristos, în care Biserica a rânduit să se citească Evanghelia de la Sfântul Apostol și Evanghelist Matei 1, 1-25, unde se prezintă genealogia Mântuitorului sau Cartea neamurilor lui Iisus.\nEa cuprinde o pedagogie și o înțelepciune divină care împreună exprimă: așteptarea cu speranță a Mântuitorului de-a lungul generațiilor și pregătirea în credință a oamenilor pentru venirea Domnului Iisus Hristos.\nÎntruparea Fiului veșnic al lui Dumnezeu, adică faptul că El S-a făcut om, nu a fost o întâmplare, ci a fost împlinirea unui plan al lui Dumnezeu pregătit din veșnicie, planul sau scopul pentru care El a creat lumea. Deci, taina Întrupării Fiului și Cuvântului divin este o taină cunoscută de Dumnezeu înainte de facerea lumii. Această lucrare de pregătire a omenirii în vederea Întrupării Mântuitorului nostru Iisus Hristos arată cât de mare este iubirea milostivă și răbdătoare a lui Dumnezeu, precum și respectul Lui față de libertatea persoanelor și a popoarelor, cărora le propune mântuirea, dar nu le-o impune.\nNumai când ne pregătim îndelung pentru a primi un dar, atunci conștientizăm faptul cât de prețios este acest dar. Dumnezeu lasă pe oameni să dorească mai mult mântuirea, după ce au constatat că generații multe se nasc și apoi mor, una după alta, dar că acest curs nu este unul normal sau conform cu vocația omului de-a trăi veșnic, fiind creat după chipul lui Dumnezeu Cel nemuritor sau veșnic viu. Pe de o parte, constatăm că omenirea merge spre moarte, iar pe de altă parte observăm că în fiecare persoană umană există dorul de a trăi veșnic. Pregătirea generațiilor din poporul evreu sau chiar și din alte popoare este, în același timp, o pedagogie înțeleaptă a lui Dumnezeu cu oamenii și o lucrare liberă a oamenilor credincioși pentru a împlini planul lui Dumnezeu de mântuire a lumii.\nNașterea după trup a Domnului pregătește nașterea după Duh a oamenilor§ Genealogia pe care ne-o prezintă Evanghelia de astăzi ne arată perioada etapizată de pregătire și de așteptare a omenirii întru credință și speranță pentru venirea lui Mesia-Hristos.\nÎn primul rând, Evanghelia ne prezintă pregătirea poporului ales (Israel) pentru ca Fiul ceresc al lui Dumnezeu Cel veșnic să fie primit în lume ca urmare a pregătirii făcute de proorocii și drepții Vechiului Testament care așteptau în mod activ-duhovnicesc pe Mesia, adică pe Hristos Mântuitorul. Unii drepți ai Vechiului Testament erau chiar prefigurări sau tipologii ale lui Mesia, ca de pildă: Abel, Iosif, Ilie, Iosua Navi, Moise, Aaron, Arhiereul sau Marele Preot.\nÎn al doilea rând, învățăm din Evanghelie că nu numai pentru poporul evreu vine Mesia-Hristos în lume, ci pentru toate popoarele care vor crede în El.\nÎn al treilea rând, în partea a doua a Evangheliei acestei Duminici, se observă că nașterea după trup a Domnului nu este una obișnuită, adică nu este o naștere rezultată din inițiativă bărbătească, nici din poftă trupească, ci este una care se realizează direct din inițiativa lui Dumnezeu. Cu alte cuvinte, Pruncul Iisus născut din Fecioara Maria S-a zămislit de la Duhul Sfânt, fără ca ea să fi avut vreo legătură trupească intimă cu dreptul Iosif (cf. Matei 1, 18). Întrucât zămislirea și nașterea Mântuitorului Iisus Hristos s-au făcut din femeie, ele au o parte care seamănă cu zămislirea și nașterea fiecărui om, însă au și o parte care nu este una obișnuită, întrucât Fecioara-Mamă nu a cunoscut bărbat și, ca atare, Pruncul nu are tată după trup. Așadar, Iisus Hristos Se naște ca om din femeie, după cum se nasc toți oamenii, dar zămislirea Sa ca om nu provine dintr-o iubire trupească între un bărbat și o femeie, ci este lucrare supranaturală (mai presus de fire) a Duhului Sfânt în natura umană a Fecioarei Maria din care Se zămislește și apoi Se naște Pruncul Iisus. Însă prin această dublă lucrare: cerească și pământească, Dumnezeu a voit ca în însăși nașterea după trup a Domnului și Mântuitorului nostru Iisus Hristos să înceapă nașterea după Duh a oamenilor sau înfierea lor prin harul Duhului Sfânt (cf. Ioan 1, 12-13 și 3, 5). Întrucât Iisus Hristos Se întrupează de la Duhul Sfânt și din Fecioara Maria, El pregătește taina botezului creștin, prin care omul se naște din Duhul Sfânt și din apă, pentru a trăi o altă viață decât cea biologică, adică viața cerească veșnică.\nDeci, Sfânta Evanghelie de astăzi ne arată că lucrarea dumnezeiască mântuitoare pentru lume începe cu însăși zămislirea și nașterea Mântuitorului Iisus Hristos, Cel ce Se naște veșnic din Tatăl, fără să aibă mamă, iar pe pământ S-a născut din mamă, fără să aibă tată. Vedem mai clar acum că această lucrare de înomenire a Fiului lui Dumnezeu are ca scop îndumnezeirea prin har a omului și înfierea lui în iubirea lui Dumnezeu Tatăl. De remarcat că Duhul Sfânt este prezent și lucrător atât în taina înomenirii Fiului lui Dumnezeu, cât și în taina îndumnezeirii prin har a omului. Fiul Cel veșnic Se face om pentru ca oamenii care cred în El și se botează în numele Preasfintei Treimi să devină fii ai lui Dumnezeu după har, cum ne spune Sfânta Evanghelie de la Ioan, care precizează acest adevăr central pentru viața creștină: „Și celor câți L-au primit le-a dat putere ca să se facă fii ai lui Dumnezeu, care nu din sânge, nici din poftă trupească, nici din poftă bărbătească, ci de la Dumnezeu s-au născut” (Ioan 1, 12-13).\nGenerațiile se pregătesc pentru venirea lui Mesia§ Cât privește pregătirea omenirii, mai întâi a poporului ales și, într-o formă mai restrânsă, a altor popoare, pentru venirea lui Hristos în lume ca Fiu al lui Dumnezeu întrupat sau înomenit, vedem că Sfântul Evanghelist Matei folosește o împărțire în trei etape sau perioade de pregătire, de la Adam până la David, de la David până la strămutarea în Babilon și de la strămutarea în Babilon până la Hristos.\nFiecare dintre aceste etape sau perioade de pregătire este marcată prin succesiunea a paisprezece neamuri sau generații. În total, de trei ori câte paisprezece fac patruzeci și două de generații. Evanghelia evidențiază că cele trei grupări de neamuri sau generații, adică de trei ori câte paisprezece, subliniază lucrarea tainică a Sfintei Treimi din generație în generație pentru mântuirea neamului omenesc. Faptul că cifra paisprezece este formată din de două ori cifra șapte, simbol al perfecțiunii pe pământ, ne arată că pregătirea trebuia să fie deplină pe două planuri: credință vie în Dumnezeu și ascultare smerită de Dumnezeu, vocație sfântă care s-a realizat desăvârșit în Fecioara Maria.\nPrin urmare, vedem că în lumea marcată de păcat și moarte există o lucrare a lui Dumnezeu de ridicare spirituală progresivă a unei părți din Israel și o conștientizare a faptului că omenirea are nevoie de un Mântuitor sau Izbăvitor, Care s-o vindece de păcat și moarte, cum ne spune Sfântul Grigorie de Nyssa în Marele cuvânt catehetic: bolnavul avea nevoie de vindecare, robul avea nevoie de eliberare, iar cel muritor avea nevoie de înviere și de viață veșnică. Pregătirea aceasta culminează cu plinirea vremii (Galateni 4, 4), adică devine conștientizare deplină a necesității mântuirii lumii de păcat și de moarte, păcatul fiind boală a sufletului și despărțire a omului de Dumnezeu, Izvorul vieții veșnice.\nPregătirea generațiilor pentru venirea și primirea Mântuitorului în lume se face treptat. Proorocii Vechiului Testament au prevăzut și au prezis pe Cel ce urma să Se întrupeze sau să Se facă Om, au prezis cu șapte sau opt sute de ani înainte, că El Se va naște din Fecioară. S-a proorocit chiar și locul nașterii, Betleemul Iudeii, după cum citim la proorocul Miheia: „Și tu, Betleeme Efrata, deși ești mic între miile lui Iuda, din tine va ieși stăpânitor peste Israel, iar obârșia Lui este dintru început, din zilele veșniciei” (Miheia 5, 1). Așadar, cu aproape șapte sute de ani înainte de nașterea Mântuitorului, proorocul Miheia a prezis că originea adevărată a lui Mesia este una veșnică, El există ca Persoană divină înainte de facerea lumii.\nPrin credință, proorocii au văzut mai dinainte taina Întrupării Fiului lui Dumnezeu§ Sfânta Evanghelie după Matei care relatează genealogia Mântuitorului se înțelege mai bine prin citirea atentă a Apostolului de astăzi, al cărui text este ales din Epistola către Evrei a Sfântului Apostol Pavel, capitolul 11, unde se vorbește despre credință și puterea ei. Lectura pericopei apostolice din această Duminică începe cu evocarea persoanei lui Avraam care prin credință a părăsit țara sa, locul natal, Urul Caldeii și a mers spre o țară făgăduită de Dumnezeu, necunoscută lui. Prin credință a ieșit din țara sa proprie și s-a îndreptat spre un loc necunoscut lui, spre Canaan. Credința este, deci, o vedere dincolo de vederea fizică, este o vedere a unei realități nevăzute, dar promise, făgăduite. Prin credință, proorocii au văzut mai dinainte și au binevestit taina Întrupării Fiului lui Dumnezeu. Prin credință, ei au prevăzut și prezis coborârea din slava cerească a Fiului lui Dumnezeu, Întruparea Lui smerită din Fecioară, răstignirea, moartea, învierea și înălțarea Lui la ceruri. Aici poate fi citat proorocul Isaia, care a prevestit cu aproape opt sute de ani înainte că: „Fecioara va lua în pântece și va naște un Fiu și vor chema numele Lui Emanuel, care se tâlcuiește cu noi este Dumnezeu” (Isaia 7, 14).\nAceastă putere a credinței profeților ca înainte vedere a celor ce urmau să se împlinească este pregătirea cea mai profundă și plină de speranță a generațiilor succesive pentru venirea Mântuitorului Iisus Hristos în lume.\nNașterea Mântuitorului unește timpul cu veșnicia§ Sfânta Evanghelie după Matei ne mai arată și modul în care s-a săvârșit zămislirea Mântuitorului Hristos și nașterea Sa, și anume îngerul îl înștiințează pe dreptul Iosif că ceea ce s-a zămislit în pântecele Fecioarei Maria este de la Duhul Sfânt. De fapt, îngerul îi spune lui Iosif, logodnicul Mariei, ceea ce i-a spus și Mariei în Evanghelia după Luca, capitolul 1, 31, și anume că Pruncul care Se va naște din ea va purta un nume stabilit de Dumnezeu, și anume Iisus, o transpunere a cuvântul ebraic Ieșua, care înseamnă Dumnezeu mântuiește. Deci, Iisus Hristos este Dumnezeu-Omul Care mântuiește omenirea de păcate și de moarte, dăruindu-i iertare și viață veșnică.\nVedem, așadar, că Iisus Hristos este Dumnezeu și Om. În El se unesc dumnezeirea necreată și umanitatea creată; se unesc cerul și pământul, veșnicia și timpul, pentru ca oamenilor pământeni viețuitori în timp să le dăruiască viața cerească veșnică.\nToate neamurile sunt chemate la mântuire§ Pregătirea pentru venirea în lume a Mântuitorului Hristos se face în suferință și în speranță. Pregătirea se face în suferință, pentru că foarte adesea proorocii au fost persecutați, chinuiți sau chiar uciși. Lumea păcatului, care are nevoie de mântuire, este, adesea, ostilă sfințeniei. Pregătirea se face și în speranță, pentru că Dumnezeu își menține făgăduința Sa, dincolo de nestatornicia și slăbiciunile oamenilor.\nAstfel, luminate de credință, generații de-a rândul au așteptat în mod activ pe Mesia, prin rugăciune, prin nevoință, prin viață sfântă, prin veghere duhovnicească. Uneori „rătăcind în pustii și în munți, și în peșteri, și în crăpăturile pământului” (Evrei 11, 38), alteori „pribegind în piei de oaie și în piei de capră, lipsiți, strâmtorați, rău primiți” (Evrei 11, 37), au trăit intens cu speranța că-L vor vedea cu ochii lor trupești pe Mesia. Această pregătire nu era o simplă așteptare pasivă, ci era o luptă duhovnicească pentru idealul cel mai sfânt: mântuirea sau viața veșnică, era o tensiune a sufletului spre Cel ce va să vină. „Așteptând am așteptat pe Domnul” (Psalmul 39, 1) poate fi fraza care rezumă așteptarea activă a omenirii, dorința puternică de a vedea pe Hristos Mântuitorul, dorință vie care cere pregătire duhovnicească pentru a dobândi viața veșnică. Toți aceștia, deși nu-L vedeau pe Mesia în trup, Îl simțeau prezent în Duhul Care le sporea credința, speranța și dorința de a-L căuta.\nDin Evanghelia de astăzi mai învățăm că printre neamurile sau generațiile enumerate de Sfântul Apostol Matei se află și femei, nu doar bărbați, deși, la evrei, genealogia se alcătuia pe linie paternă, bărbătească. În mod surprinzător, enumerarea generațiilor pe linie bărbătească, la un moment dat, include și pomenirea a patru femei. Ele ne surprind și prin faptul că nu sunt evreice, ci sunt de neam străin. Astfel, Tamara și Rahab sunt cananeience, Rut este moabiteancă, iar Batșeeba este hitită.\nPrin aceasta, Sfânta Evanghelie ne arată că nu numai poporul evreu este chemat la mântuire, ci și popoarele de altă etnie. De asemenea, prezența femeilor în genealogia Mântuitorului ne arată că nu numai bărbații au valoare în fața lui Dumnezeu și în lucrarea Lui mântuitoare, ci și femeile. Mai mult, Iisus Hristos, Cel Unul Sfânt, cheamă la sfințenie bărbați și femei, fără deosebire, iar Sfânta Biserică a lui Hristos cinstește deopotrivă pe sfinți și pe sfinte.\nAstfel, vedem că Sfânta Evanghelie rupe unele bariere mentale, pentru ca fiecare om să înțeleagă că Dumnezeu iubește pe toți oamenii, deși Israel a fost cel dintâi popor ales, pentru ca să-I slujească Lui pentru binele umanității întregi. Dumnezeu iubește și prețuiește deopotrivă pe bărbați și pe femei, pentru că atât bărbatul, cât și femeia au fost creați după chipul lui Dumnezeu. El a creat prima familie umană, pentru a spori mereu numărul persoanelor umane care se bucură de iubirea Persoanelor divine din Sfânta Treime.\nAșadar, Sfânta Evanghelie de astăzi ne cheamă și pe noi la pregătire duhovnicească în timpul care ne-a mai rămas până la Crăciun, ca să-L primim pe Hristos Domnul în sufletele noastre, în casele noastre, văzând că Dumnezeu Se face om, pentru ca noi oamenii să dobândim Împărăția cerurilor, spre slava Preasfintei Treimi și spre a noastră mântuire. Amin!\n","date":"17 decembrie 2020","img":"/cuvant-duhovnicesc/dumnezeu-omul-este-mantuitorul-lumii/featured.jpg","lang":"ro","langName":"Română","largeImg":"/cuvant-duhovnicesc/dumnezeu-omul-este-mantuitorul-lumii/featured_hu_98e58944b787bef2.jpg","month":[{"title":"2020-12","url":"/month/2020-12/"}],"permalink":"/cuvant-duhovnicesc/dumnezeu-omul-este-mantuitorul-lumii/","series":[],"smallImg":"/cuvant-duhovnicesc/dumnezeu-omul-este-mantuitorul-lumii/featured_hu_db2588ffde156dc3.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"}],"timestamp":1608163200,"title":"Dumnezeu-Omul este Mântuitorul lumii","year":[{"title":"2020","url":"/year/2020/"}]},{"authors":[{"title":"","url":"/authors/pr--adrian-agachi/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":" „Câștigul de la desfrânată și prețul de pe câine să nu‑l duci în casa Domnului Dumnezeului tău pentru împlinirea oricărei făgăduințe, căci și unul și altul sunt urâciune înaintea Domnului Dumnezeului tău.” (Deuteronom 23, 18)\nÎn Vechiul Testament se spune: „Câștigul de la desfrânată și prețul de pe câine să nu‑l duci în casa Domnului Dumnezeului tău pentru împlinirea oricărei făgăduințe, căci și unul și altul sunt urâciune înaintea Domnului Dumnezeului tău.” (Deuteronom 23, 18). În mod clar, milosteniile nu se pot face din câștiguri nedrepte sau din profituri generate de activități neconforme cu credința creștină decât în situația în care respectiva persoană alege să se lepede totodată de răul pe care îl lucrează, așa cum a făcut‑o, de exemplu, mai‑marele vameșilor, Zaheu.\nRegăsim în zilele noastre persoane care consideră că, dacă dau o sumă mare de bani pentru o biserică sau pentru un caz social, atunci vor căpăta iertarea pentru nedreptățile financiare pe care le fac și vor putea să‑și continue viața lor păcătoasă. Însă această faptă este una foarte urâtă în fața lui Dumnezeu, pentru că se încearcă justificarea unei nedreptăți foarte mari printr‑o faptă care pare dreaptă, dar este în realitate nesinceră. De aceea, în acest sens se spune în Vechiul Testament: „Câștigul de la desfrânată și prețul de pe câine să nu‑l duci în casa Domnului Dumnezeului tău pentru împlinirea oricărei făgăduințe, căci și unul și altul sunt urâciune înaintea Domnului Dumnezeului tău.” (Deuteronom 23, 18). „Câștigul de la desfrânată” se referă la un venit care nu încalcă prevederile legale, dar care rezultă dintr‑o activitate neconformă cu credința creștină și de aceea Domnul nu îl primește. Să ne gândim la situația în care vine să facă milostenie la biserică o persoană care deține o clinică unde au loc nenumărate avorturi zilnic. Poți ca preot să primești banii aceia murdari de sângele vărsat al copiilor nenăscuți? Exact la o astfel de situație se referă cuvântul Domnului. În ceea ce privește „prețul de pe câine” acesta se referă la activitățile comerciale menite să înșele, așa cum a fost cazul cu dezinfectanții diluați utilizați pentru atâta timp în spitale. Atunci când oamenii mint foarte mult și au această gândire vicleană pentru a obține mai mult profit, până când nu se leapădă de ea, banii respectivi dați ca milostenie nu le vor aduce nicio mângâiere sufletească. Iată ce ne spune în acest sens Sfântul Antim Ivireanul: „Cu milostenia să îmblânzim pre Dumnezeu, dând cu dragoste milă din agonisitele noastre cele drepte, lipsiților, săracilor, streinilor, bolnavilor și celor ce sânt întru închisori. Și atunce vom fi și noi miluiț«i» de Dumnezeu, după cum zice la cele zece fericiri; iar de vom da milă din jafurile ce facem, mai multă osândă vom câștiga, și de să va luneca cineva cu firea și va zice în mintea lui că nu știu ce gră«i»esc […]. În ce chip? Cu lacrămi, cu inima înfrântă și cu gând ca acela ca să nu mai faci după aceia strâmbătate nimănui, nici să jăfuiți și apoi, atunce va fi acea milostenie primită; care lucru să poate încredința și de pe Zacheu, că au zis: «Iată, jumătate de avuția mea o dau săracilor și de am năpăstuit pre cineva cu ceva îi întorc împătrat» [Luca 19, 8], […] adecă au făcut cu gând și cu inimă ca a lui Avraam acea milostenie, iar nu ca unii dintre noi ce fac jafuri și fac câte sînt mai rele pre pământ, apoi să duce cu gând ca acela ce dă vreunui popă să‑i facă sărindariu ca să i se iarte păcatul și el tot cu totul stă în tina răutății. Nu așa, ticăloșii de noi, nu așa, că Dumnezeu nu să înșală!” (Sf. Antim Ivireanul, „Cuvânt de învățătură la Dumineca lăsatului sec de brânză”, în: Opere…, pp. 38‑39). Sfântul Antim Ivireanul aduce aici în discuție exemplul mai‑marelui vameșilor Zaheu, care, fiind în fața Domnului nostru Iisus Hristos, a promis să dea jumătate din averea sa săracilor și să despăgubească cu o sumă de patru ori mai mare pe cei care îi nedreptățise. Însă, adaugă Sfântul Antim, chiar dacă averea lui Zaheu era clădită pe nedreptate, Hristos a primit milostenia sa deoarece acesta se lepădase de modul său viclean de a trăi și a gândi și nu mai dorea să săvârșească aceleași nedreptăți. Însă dacă omul vine și vrea numai să dea o donație ca să fie el împăcat sufletește, dar nu dorește să părăsească faptele nedrepte, atunci trebuie mustrat și sfătuit să se lepede mai întâi de faptele sale rele și să se pocăiască și apoi să vină și să aducă darul său. Altfel, devii părtaș la faptele sale cele nedrepte și le încuviințezi tacit.\nLaudele fără încetare§ Sfântul Antim Ivireanul remarcă la un moment dat: „Iară noi acum, de facem vreodată cuiva vreun bine sau vreo îndemână, cît de puțin, o facem mai mult cu fățărie, pentru ca să ne laude oamenii și de nu să va supune întru toate, după pohta noastră, vom să‑i scoatem binele acela pe nas, împutându‑i totdeauna și blestemându‑l, îi zicem să‑l osândească bine ce i‑am făcut și ne lăudăm cătră unii și cătră alții. Dară dascălul nostru Hristos nu ne învață așa, ci zice: când facem milostenie sau alt bine «să nu știe stânga ce face dreapta» [Matei 6, 3]” (Sf. Antim Ivireanul, „Cazanie la Sfântul Nicolae”, în: Opere…, pp. 52‑53). Aici regăsim o altă problemă a celor care încearcă să facă milostenie și anume dorința de a se lăuda, de a spune tuturor cât de mult bine au făcut ei celor din jur. În plus, unele persoane nu se abțin nici de la reproșuri adresate celor pe care i‑au ajutat de‑a lungul timpului arătând prin aceasta o lipsă de discernământ și de minimă politețe comparabilă numai cu a celor care trăiesc în sălbăticie. Milostenia însoțită de laude și de această cruzime îl transformă pe cel care o oferă într‑un mod rău, nu într‑unul bun. Trebuie să încercăm pe cât posibil să ne ferim de acest mod greșit de a face milostenie și să începem să facem lucrurile așa cum ne‑a învățat Dumnezeu: „Mai sunt și alte feliuri de milostenii; că de vei îndemna pre cineva să facă vreun bine, milostenie iaste; de vei sfătui pre cineva la lucrurile cele sufletești, milostenie iaste; de vei mângâia inima vreunui scârbit cu cuvinte, milostenie iaste și, în scurte cuvinte, de vei da un pahar de apă rece cuiva, în numele lui Hristos, adevărat să știi că nu‑ț(i) vei piarde plata […]. Iată dară că să pot face milosteniile și fără bani; ci numai pentru multa a noastră mândrie ce ne înălțăm și ne trufim, ca când am ajunge tocma«i» la ceriu și ca cum niciodată nu vom să murim, așa hrăpim și lăcomim și sântem porniți cu totul spre răutăț(i), cât nu ne putem opri. Și nici cuvintele lui Dumnezeu ne domolesc, nici munca iadului ne înțelepțește” (Sf. Antim Ivireanul, „Cuvânt de învățătură la Dumineca lăsatului sec de brânză”, în: Opere…, pp. 103‑104).\nAșa cum mândria distruge interior orice faptă milostivă, la fel smerenia o înfrumusețează atât de mult încât adesea persoana care primește darul se bucură mai mult de modul cum îl primește decât de obiectul sau suma de bani primită. Nu degeaba se spune în Vechiul Testament: „Oare nu este mai bun cuvântul decât darea cea bună? Și amândouă sunt la omul cel darnic. Nebunul scoate ochii cu dojenile lui și darul celui pizmaș face ochii să lăcrimeze” (Eccleziasticul 18, 17‑18)\n","date":"4 august 2016","img":"/cuvant-duhovnicesc/sfantul-antim-ivireanul-despre-milostenie/featured.jpg","lang":"ro","langName":"Română","largeImg":"/cuvant-duhovnicesc/sfantul-antim-ivireanul-despre-milostenie/featured_hu_62c4bbf50a1707c6.jpg","month":[{"title":"2016-08","url":"/month/2016-08/"}],"permalink":"/cuvant-duhovnicesc/sfantul-antim-ivireanul-despre-milostenie/","series":[],"smallImg":"/cuvant-duhovnicesc/sfantul-antim-ivireanul-despre-milostenie/featured_hu_86ec9f1d2b1813cb.jpg","tags":[{"title":"Despre Milostenie","url":"/tags/despre-milostenie/"}],"timestamp":1470268800,"title":"Sfântul Antim Ivireanul, despre milostenie","year":[{"title":"2016","url":"/year/2016/"}]},{"authors":[{"title":"","url":"/authors/nicolae-giolu/"}],"categories":[{"title":"Revistă","url":"/categories/revist%C4%83/"}],"content":"Una din multele icoane făcătoare de minuni ale Maicii Domnului este și cea de la Schitul românesc Prodromul din Sfântul Munte Athos.\nAceastă Sfântă Icoană are o istorie minunată ce se reflectă atât în felul în care a fost zugrăvită cât și în multele minuni pe care Maica Domnului le-a făcut cu cei care s-au rugat către dânsa.\nZugrăvirea Sfintei Icoane este strâns legată de începutul construirii Schitului Prodromul (1852-1866) întrucât ctitorii acestui ansamblu monahal, ieroschimonahii Nifon și Nectarie au dorit ca ctitoria lor să fie binecuvântată de prezența unei icoane mai deosebite a Maicii Domnului.\nAșa se face că în anul 1863 cei doi au venit în țară și după mai multe căutări au găsit un bătrân pictor, pe Iordache Nicolau care s-a angajat să picteze Icoana Preasfintei Fecioare în Mânăstirea Bucium din Iași.\nCât timp a durat zugrăvirea Sfintei Icoane, bătrânul iconar s-a supus unui canon cerut de cei doi ieroschimonahi și anume: să citească zilnic Acatistul Maicii Domnului înainte de începerea lucrului; să țină post negru cu o singură masă pe zi, la sfârșitul lucrului; să se spovedească și să se împărtășească cu Preacuratele Taine; să se înfrâneze de la mânie și de la păcate trupești. Bătrânul iconar s-a învoit și s-a apucat de lucru.\nÎntr-un document păstrat în biblioteca mânăstirii și datat 29 iunie 1863, acesta scria: „Eu, Iordache Nicolau, zugrav din orașul Iași, am zugrăvit această Sfântă Icoană a Maicii lui Dumnezeu, cu însăși mâna mea, și în vremea lucrului a urmat o minune preaslăvită, în modul următor: După ce am terminat veșmintele, după meșteșugul zugrăvirii mele, m-am apucat să lucrez fața Maicii Domnului și a Domnului nostru Iisus Hristos; iar după ce am dat gata mâna întâia și a doua, apucându-mă de noapte ca să termin de zugrăvit, privind eu la chipuri am văzut că totul a ieșit dimpotrivă, pentru care foarte m-am mâhnit, socotind că mi-am uitat meșteșugul. Și așa, făcându-se seară, m-am culcat mâhnit, nemâncând nimic în ziua aceea, dar socotind că a doua zi sculându-mă, să mă apuc mai cu dinadinsul de lucru. După ce m-am sculat a doua zi, mai întâi am făcut trei metanii Maicii lui Dumnezeu, rugându-mă să-mi lumineze mintea, ca să pot isprăvi Sfânta Icoană; și când m-am dus să mă apuc de lucru, O! preaslăvite minunile Maicii lui Dumnezeu! S-au aflat chipurile terminate desăvârșit, precum se vede. Eu văzând această minune, n-am mai îndrăznit a-mi pune condeiul pe ea, fără numai am dat lustrul cuviincios, deși greșeală am făcut aceasta, ca să mai dau lustru la o asemenea icoană. Aceasta este povestirea acestei Sfinte Icoane.”\nCa o întărire și o adeverire a acestei minuni este și faptul că Icoana a fost supusă unor cercetări fiind studiată la microscop și pe chipul Mântuitorului Iisus Hristos și al Preacuratei Sale Maici nu se văd urme de pensulă!\nUn fapt minunat legat de prezența unei copii a acestei Sfinte Icoane în biserica Parohiei Parcul Călărași este următorul:\nÎn luna martie 2014 Părintele Iulian Ignat co-slujitor la această parohie a fost în pelerinaj la Sfântul Munte Athos. La plecare l-am rugat să caute o Icoană a Maicii Domnului Prodromița, de dimensiuni mai mari pe care să o așezăm în biserica parohiei. La întoarcerea părintelui am aflat cu mâhnire că nu a găsit sfânta icoană. În schimb a adus alte icoane cu chipul Maicii Domnului pe care le-a dat la înrămat pentru a ni le dărui nouă preoților împreună slujitori.\nÎn pachetul pe care l-a primit de la atelierul unde au fost înrămate, alături de celelalte icoane a mai apărut una - cea a Maicii Domnului Prodromița.Părintele l-a sunat pe cel care a înrămat icoanele mulțumindu-i pentru icoană, dar acela nu știa nimic spunând că de fapt și el își dorește o astfel de icoană.\nAstfel că în ziua de sâmbătă 14 iunie 2014 în biserica parohiei noastre a fost adusă Icoana Maicii Domnului Prodromița căreia I s-a făcut slujba de sfințire după rânduială.\nA doua zi 15 iunie, Duminica Tuturor Sfinților, după săvârșirea Sfintei Liturghii am făcut Slujba sfințirii temeliei noului Așezământ Social-Cultural ce se construiește în curtea bisericii. Am înțeles atunci că Maica Domnului a dorit să binecuvinteze aceste lucrări și de aceea a venit în biserica noastră la acest moment.\nÎn seara zilei de 20 noiembrie 2014, înainte de începerea Vecerniei Intrării în Biserică a Maicii Domnului, Sfânta Icoană a fost așezată în iconostasul sculptat în lemn de nuc făcut prin contribuția credincioșilor și a fost pusă la închinare în Sfânta Biserică așa după cum se vede și astăzi.\nAcest fapt minunat îl mărturisesc cu toată tăria mulțumindu-I Maicii Domnului pentru darurile revărsate asupra noastră!\n","date":"1 septembrie 2015","img":"/revista/icoana-maicii-domnului-prodromita/featured-prodromita.jpg","lang":"ro","langName":"Română","largeImg":"/revista/icoana-maicii-domnului-prodromita/featured-prodromita_hu_ae821cdd192945aa.jpg","month":[{"title":"2015-09","url":"/month/2015-09/"}],"permalink":"/revista/icoana-maicii-domnului-prodromita/","series":[],"smallImg":"/revista/icoana-maicii-domnului-prodromita/featured-prodromita_hu_a3567fa08270eff.jpg","tags":[],"timestamp":1441072800,"title":"Icoana Maicii Domnului Prodromița","year":[{"title":"2015","url":"/year/2015/"}]},{"authors":[{"title":"","url":"/authors/iulian-ignat/"}],"categories":[{"title":"Revistă","url":"/categories/revist%C4%83/"}],"content":" „Și a zis Dumnezeu să facem luminători pe tăria cerului ca să lumineze pe pământ, să despartă ziua de noapte și să fie semne ca să deosebească anotimpurile, zilele și anii.” (Facerea 1,14)\nAcestea le-a făcut în ziua a treia, după ce a făcut verdeața în ziua a doua, ca să nu creadă omul că originea vieții este de la soare. Odată cu creația a fost creat și timpul - „Și a fost seară și a fost și dimineață” -, arătând ziua liturgică ca zi a creației.\nDeci Dumnezeu a rânduit zilele, săptămânile, lunile și anii pentru viața omului pe pământ. Căci precum Dumnezeu a creat lumea în cele 6 zile și în a șaptea zi, pe care a sfințit-o, S-a odihnit, tot așa I-a poruncit omului zicând: „Șase zile să lucrezi iar în ziua a șaptea care este sâmbăta Domnului Dumnezeului tău, să nu faci niciun fel de lucru în această zi.”\nLa fel și ziua întâi din luna a șaptea, luna septembrie, a șaptea lună de la creație, a binecuvântat-o, a dat-o poporului său spre bucurie. Legat de luna aceasta, amintim că și arca lui Noe, după ce au scăzut apele potopului, s-a odihnit pe Muntele Ararat.\nTot în această lună Moise s-a coborât a doua oară din munte aducând cu el Tablele Legii. În această lună arhiereul cel mare al Legii vechi intra singura dată din an în cortul ce se numea Sfânta Sfintelor unde aducea jertfă sângeroasă pentru sine și pentru neștiințele poporului.\nPraznicul acesta al începutului de an Nou bisericesc a fost așezat de sfinții părinți de la Sinodul I de la Niceea aducând aminte de începutul activității Domnului nostru Iisus Hristos când a citit în sinagogă cuvintele proorocului Isaia (LXI, 1-2):\n„Duhul Domnului este peste Mine, pentru care M-a uns să binevestesc săracilor; M-a trimis să vindec pe cei zdrobiți cu inima; să propovăduiesc robilor dezrobirea și celor orbi vederea; să slobozesc pe cei apăsați,\nȘi să vestesc anul plăcut Domnului” (Luca 4,17-19).\nRomanii au așezat începutul anului la 1 septembrie ca zi de amintire a biruinței lui August împotriva lui Antonie și a Cleopatrei.\nSfinții părinți de la Sinodul I de la Niceea au ținut cont și de rânduielile societății romane. Aceștia țineau o poruncă a împăratului August prin care o dată la 15 ani se adunau impozitele datorate împăratului. Această perioadă se numea Indictionul, fiind împărțit în trei perioade de 5 ani. În prima perioadă se aducea fier pentru scuturi, coifuri și săbii ale armatei. În a doua perioadă se aducea argint pentru plata soldaților, iar în a treia perioadă era adus aur pentru împodobirea zeităților păgâne.\nAnii finali ai acestor perioade se numeau Lustrum (strălucit). Oamenii se veseleau pentru că impozitele strânse erau predate Cezarului de bunăvoie. Astfel Sfânta Biserică a primit să prăznuiască începutul Indictionului în ziua 1 a lunii septembrie împreună cu toată lumea și cu evreii, care tot în această lună prăznuiesc anul nou civil.\nÎn natură descoperim începutul acesta și în anul pastoral al albinelor care, odată cu 1 septembrie, se pregătesc pentru iernat, pentru supraviețuirea lor peste iarna grea, pentru puietul din primăvară.\nHristos Dumnezeu, Mântuitorul nostru, nu este numai întemeietorul bisericii ci și axa timpului, mijlocul istoriei religioase. Înainte de venirea lui Hristos, ea se îndrepta spre El. După întruparea Lui a început să curgă timpul și să se numere anii. Așadar, Sfânta Biserică prăznuiește acest Indiction creștin în locul celui vechi al romanilor, creștinul dezbrăcându-se de omul cel vechi și îmbrăcându-se în omul cel nou, după chipul ziditorului său Hristos.\nDe aceea prăznuim anul nou așa cum ne sfătuiește Sfântul Apostol Pavel:\n„Întru înnoirea vieții să umblăm”. (Romani 6,4)\n","date":"1 septembrie 2015","img":"","lang":"ro","langName":"Română","largeImg":"","month":[{"title":"2015-09","url":"/month/2015-09/"}],"permalink":"/revista/anul-bisericesc/","series":[],"smallImg":"","tags":[],"timestamp":1441069200,"title":"Anul bisericesc","year":[{"title":"2015","url":"/year/2015/"}]},{"authors":[{"title":"","url":"/authors/nicolae-giolu/"}],"categories":[{"title":"Revistă","url":"/categories/revist%C4%83/"}],"content":"Cercetând cu interes unul dintre puținele documente care s-au mai păstrat în arhiva Parohiei Parcul Călărași din București am aflat cu multă bucurie rolul activ pe care l-au avut în construcția acestei frumoase și importante biserici din Capitală unele personalități ale vieții bisericești și culturale din perioada de mijloc a secolului trecut.\nEforturile Preotului Constantin Sârbu, ctitorul acestei Sfinte Biserici, au fost susținute de oameni deosebiți care și-au pus darurile date lor de Dumnezeu în atingerea acestui țel.\nDin registrul cu primele procese verbale ale Consiliului Parohial al bisericii noastre am aflat că un important rol în strângerea de fonduri pentru continuarea lucrărilor la Sfântul Locaș l-a avut corul din acea vreme, care înfrumuseța Sfintele Liturghii, era alcătuit din „…60 de persoane, intelectuali ai cartierului…” și era condus la acea dată de regretatul profesor și compozitor Victor Giuleanu.\nReținem din procesul verbal nr.2/27 ian. 1947, că în perioada 14 oct. 1945 - 22 dec. 1946, corul bisericii a susținut un număr de șapte concerte, la demisolul bisericii aflate în construcție, prilej cu care s-a strâns suma de 22.128.420 lei. Se propunea totodată continuarea acestor concerte.\nÎn procesul verbal nr.17/27 martie 1949 găsim, printre altele, mulțumirile aduse de Pr. Paroh Constantin Sârbu, „…corului bisericii sub conducerea d-lui Gheorghe Bazavan, care a susținut primele șapte concerte foarte reușite ce a dat în scopul strângerii de fonduri, cum și zelului multor creștini care s-au ostenit cu plasarea invitațiilor pentru concerte”.\nDin procesul verbal nr.23/4 febr. și nr. 24/19 febr. 1950 aflăm faptul că în anul precedent (1949) au avut loc încă trei concerte (în total 10, n.n.) susținute de corul bisericii sub conducerea maestrului Gheorghe Bazavan. Iată ce se scrie în procesul verbal nr. 24:\n„Se menționează deasemenea frumosul aport adus de corul bisericii noastre format din intelectuali și muncitori voluntari, sub conducerea maestrului Gheorghe Bazavan care a dat în anul trecut (1949, n.n.) 10 concerte religioase care s-au soldat cu suma de 276.693 lei precum și râvna a numeroși creștini și creștine care au plasat invitații la aceste concerte”.\nO altă menționare a aportului dat de corul bisericii, o aflăm din procesul verbal nr. 28/2 febr. 1951, care menționează următoarele:\n„Consiliul Parohial constată că în anul 1950 s-au dat 4 concerte religioase, dintre care ultimul, de Crăciun, s-a dat pentru ajutorarea copiilor săraci. La aceste concerte s-a încasat suma de 74.192 lei. Concertele s-au dat sub auspiciile Comitetului Parohial, conform proceselor verbale încheiate în acest scop. Ele vor continua cu apelurile pentru câștigarea de prieteni, ctitori ai bisericii, acestea fiind împreună cu concertele, singurele resurse pentru continuarea lucrărilor bisericii.”\nÎntr-o anexă la procesul verbal nr. 81/22 ian. 1953 aflăm printre cei opt „creditori” (salariați, n.n.) ai Parohiei prevăzuți în planul financiar pe anul respectiv și pe domnul Bazavan Ion, fratele maestrului Gheorghe Bazavan (care între timp fusese arestat și trimis la canal, n.n.).\nDesigur că aceste menționări reflectă doar într-o mică măsură dăruirea și efortul făcut de acești oameni de seamă care și-au înțeles menirea de a-i sluji pe semenii lor prin cuvânt, faptă și cântare.\nCreația muzicală a maestrului Gheorghe Bazavan este binecunoscută și ar trebui ca ea să nu rămână doar în partitură ci să fie promovată de cât mai multe formații corale. În special lucrarea „Cântările Liturghiei”, scrisă de compozitor atât pentru cor mixt cât și pentru cor bărbătesc, ar trebui cântată mai mult de formațiile corale din bisericile noastre. Iată ce consemnează autorul la 4 noiembrie 1986, într-o notă scrisă pe pagina a doua a acestei lucrări, în varianta pentru cor bărbătesc, aflată în manuscris:\n„Lucrarea Cântări Liturgice a fost concepută încă din anii celui de-al doilea război mondial și realizată pentru cor mixt între anii 1945-1950. A fost executată în întregime de corul bisericii din Bariera Vergului sub conducerea autorului. A mai fost executată de corul Bisericii Sf. Elefterie sub conducerea dirijorului Eugen Breslauer. Versiunea actuală pentru cor bărbătesc este substanțial înnoită, atât din punct de vedere melodic cât și armonic. În versiunea de față, consider că doar tempourile trebuie luate în considerație; nuanțele rămân la latitudinea dirijorului.”\nÎn acest sens am făcut demersurile necesare ca aceste frumoase creații corale liturgice să se audă cât mai des în biserica noastră, unde el a fost dirijor, ca o ofrandă adusă unui om jertfelnic.\n","date":"1 septembrie 2015","img":"","lang":"ro","langName":"Română","largeImg":"","month":[{"title":"2015-09","url":"/month/2015-09/"}],"permalink":"/revista/marturii-de-peste-ani/","series":[],"smallImg":"","tags":[],"timestamp":1441065600,"title":"Mărturii de peste ani","year":[{"title":"2015","url":"/year/2015/"}]},{"authors":[{"title":"","url":"/authors/scrieri-filocalice/"}],"categories":[{"title":"Revistă","url":"/categories/revist%C4%83/"}],"content":"Scrieri filocalice\n„Nu se cuvine ca sufletul rațional și luptător să se sperie și să se înfricoșeze îndată de patimile care vin asupra lui, ca nu cumva să fie batjocorit de draci, ca fricos. Căci tulburat de nălucirile lumești sufletul își iese din limanul său. Să știm că virtuțile noastre sufletești ni se fac înaintemergătoare ale bunurilor veșnice, iar păcatele de bunăvoie pricini ale muncilor.” (Antonie cel Mare)\n„Pregătește-te ca un luptător încercat. De vei vedea fără de veste vreo nălucire, nu te clinti. Chiar dacă ai vedea sabie scoasă împotriva ta, sau lumină năvălind spre vederea ta, nu te tulbura; sau de vei vedea vreo formă urâcioasă și sângeroasă, să nu-ți slăbească sufletul. Ci stai drept, mărturisind mărturisirea cea bună și mai ușor vei privi la vrăjmașii tăi.” (Evagrie Ponticul)\n„De te vor amenința dracii, arătându-se deodată din văzduh ca să te înspăimânte și să-ți răpească mintea, să nu te înfricoșezi de ei și să nu ai nici o grijă de amenințarea lor, căci ei se tem de tine, încercând să vadă dacă le dai atenție, sau îl disprețuiești cu desăvârșire. (Evagrie Ponticul)\n„Despre frate duhovnicesc am cetit că, rugându-se el, a venit o năpârcă și s-a lipit de piciorul lui. Dar el nu a coborât mâinile, mai-nainte de ce nu și-a împlinit rugăciunea obișnuită. Și întru nimic nu s-a vătămat cel ce iubea pe Dumnezeu mai mult decât pe sine însuși.” (Evagrie Ponticul)\n„Îngrijește-te să agonisești multă cugetare smerită și bărbăție, și răutatea lor nu se va atinge de sufletul tău și biciul nu se va apropia de cortul tău, că îngerilor Săi va porunci ca să te păzească pe tine, iar aceștia vor izgoni de la tine toată lucrarea potrivnică.” (Evagrie Ponticul)\n","date":"1 mai 2015","img":"","lang":"ro","langName":"Română","largeImg":"","month":[{"title":"2015-05","url":"/month/2015-05/"}],"permalink":"/revista/despre-curaj-si-frica/","series":[],"smallImg":"","tags":[{"title":"Filocalia","url":"/tags/filocalia/"}],"timestamp":1430449200,"title":"Despre curaj și frică","year":[{"title":"2015","url":"/year/2015/"}]},{"authors":[{"title":"","url":"/authors/iulian-ignat/"}],"categories":[{"title":"Revistă","url":"/categories/revist%C4%83/"},{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Tinerilor moartea le stă în față iar bătrânilor moartea le stă în spate. Ne însoțește peste tot, este o prietenă de nedespărțit. De multe ori uităm de prezența ei. Frica de moarte ne trezește la viață în cele mai deosebite moduri.\nÎntâlnim oameni morți sufletește. Cu toate că trupurile lor sunt vii, chipul lor îl putem asemăna cu al unui tânăr frumos așezat în sicriu.\nÎn nesfârșita Sa bunătate Dumnezeu ne cheamă la viață în mai multe feluri: prin cuvânt, prin exemplu, iar acolo unde inima a început să se împietrească, ochiul să încremenească și urechea să se înfunde, prin necazuri, prin boală sau prin moartea cuiva drag. Dar noi cârtim împotriva a ceea ce ni se întâmplă, neștiind voia lui Dumnezeu.\nMoartea sufletească este despărțirea veșnică de Dumnezeu. Să nu înțelegem că murim cu sufletul, ci că ieșim din comuniunea cu Dumnezeu, sufletul nemaiputând simți iubirea lui Dumnezeu. Iar locul sufletelor moarte din această viață este iadul.\nDacă în urma unei resuscitări duhovnicești am înviat întru Hristos, să dăm slavă lui Dumnezeu pentru toate și să schimbăm frica de moarte trupească în frica de moarte duhovnicească. Moartea trupească nu are putere, ea este o trecere în viața veșnică.\nUn studiu mai vechi făcut de cei de la Discovery arată cum moartea acționează asupra trupului. S-a realizat un experiment pe mai multe persoane muribunde, subiecții fiind conectați la mai multe aparate cu senzori care au urmărit comportamentul trupului la întâlnirea cu moartea. În majoritatea cazurilor se începea cu o strânsoare de la degetele de la picioare ce urca spre genunchi, pe pulpe, pe coaste, pe piept și mâini, apoi pe gât și față, dar nu s-a putut vedea cum se desparte sufletul de trup.\nSfinții părinți ne spun că Arhanghelul Mihail atinge omul și sufletul părăsește trupul. În iconografia ortodoxă este ilustrat un înger ce trage cu un clește sufletul păcătosului afară din trup pe gură.\nDespărțirea celor proțăpiți în această viață este cumplită pentru suflet, el se agață de trup făcând moartea mai îngrozitoare.\nPentru cei ce cred în Dumnezeu această trecere este ca o bucurie a întâlnirii cu Hristos cel mult dorit. Îngerii din ceruri vin să întâmpine sufletul creștinului.\nÎn momentul hotărât de Dumnezeu pentru a ne lua din această lume nu trebuie să ne fie frică. Încă din timpul vieții trebuie să ne pregătim pentru viața veșnică. Un vechi proverb spune: Să trăim ca și când am muri mâine și să muncim ca și când am trăi o sută de ani.\nCe trebuie să facem ca să ne pregătim de moarte?\nLa țară bătrânii adună în podul casei vase, prosoape, batiste, unii chiar își fac și coșciug, cumpără locul de veci, haine și tocmesc oameni pentru a ține soroacele sau parastasele care se vor face după ce ei nu vor mai fi.\nEste trist că omul gândește la moarte în felul acesta, uitând de lucrurile cele mai importante: deasa Spovedanie și Sfânta Împărtășanie, arvuna vieții veșnice.\n„De aceea și voi fiți gata, că în ceasul în care nu gândiți Fiul Omului va veni“! (Matei, capitolul 24, versetul 44.)\nÎnarmați cu fapte bune și ascultând cuvântul lui Dumnezeu ajungem din timpul vieții să trăim veșnicia întru Hristos, iar moartea să o privim nu cu spaimă, ci cu liniște și bucurie nădăjduind la Împărăția lui Dumnezeu.\n„Drept aceea, privegheați, că nu știți ziua, nici ceasul când vine Fiul Omului“ (Matei, capitolul 25, versetul 13.)\n","date":"1 mai 2015","img":"","lang":"ro","langName":"Română","largeImg":"","month":[{"title":"2015-05","url":"/month/2015-05/"}],"permalink":"/revista/spre-viata-vesnica/","series":[],"smallImg":"","tags":[],"timestamp":1430442000,"title":"Spre viața veșnică","year":[{"title":"2015","url":"/year/2015/"}]},{"authors":[{"title":"","url":"/authors/nicolae-giolu/"}],"categories":[{"title":"Revistă","url":"/categories/revist%C4%83/"},{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"În fiecare an, la patruzeci de zile după mântuitoarea Înviere a Domnului Hristos, proslăvim Sfânta Sa Înălțare cu trupul la Cer, praznic plin de lumină și bucurie, care ne amintește că Mântuitorul a coborât pe pământ, S-a întrupat, luând chip de om, Și-a însușit natura umană, îndumnezeindu-o în Trupul Său, apoi S-a înălțat cu ea la Ceruri, ca să ne arate că destinația noastră finală n-o reprezintă pământul, ci Împărăția lui Dumnezeu, unde suntem chemați să trăim veșnic în iubirea Preasfintei Treimi. Domnul nu ne indică doar ținta, ci ni se face itinerar și energie, ca să ne ajute să ajungem la binecuvântata stare a celor mântuiți.\nLa noi, sărbătoarea se trăiește cu toată evlavia, deoarece în aceeași zi ne cinstim eroii: ostașii și luptătorii români din toate timpurile, din toate locurile, jertfiți pe câmpurile de luptă, în lagăre, în închisori, pentru apărarea patriei, a credinței strămoșești, pentru întregirea neamului, libertatea și demnitatea poporului român. De ce a rânduit Biserica această împreună serbare? În ce constă legătura dintre Înălțarea Domnului cu trupul la Cer și eroii români? Este lesne de stabilit o relație duhovnicească, fiindcă nouă, românilor, ni s-a rânduit să ne ridicăm, să ne înălțăm ca neam prin jertfă, cunoscând în existența bimilenară nenumărate răstigniri, dar și minunate învieri. Nu cred că era mai potrivită cinstirea eroilor români decât în ziua Înălțării, arătând astfel că, prin sângele lor, noi am ținut mereu fruntea sus, nelăsându-ne umiliți de tăvălugul istoriei.\nTotuși, celebrarea parcă nu se prea potrivește cu perioada atât de zbuciumată pe care o traversăm: globalizare, universalizare și uniformizare. Din pricina acestor procese și transformări, identitatea națională are foarte mult de suferit. Ne paște pericolul risipirii într-o pluralitate de idei sau obiceiuri străine de glia și de simțirea națională. Românul adevărat nu se izolează, dar nici nu-și dizolvă identitatea spirituală, acceptând tot felul de ritualuri ori practici nerecunoscute de sfânta sa tradiție bimilenară.\nPoporul român, spunea Gheorghe Brătianu, constituie „o enigmă și un miracol”. Chiar așa este căci, viețuind atâtea veleaturi într-o „mare slavă”, dar și la răspântia intereselor marilor imperii sau stăpânirilor recente, încă nu și-a pierdut credința, tradiția ori graiul! Am spus „încă nu”, întrucât ceea ce nu s-a reușit până acum prin constrângerea războiului, a amenințării cu moartea, se pare că se izbutește astăzi, prin multele ispite și încercări ce ne zdruncină aceste valori. Principalele cauze nu sunt, așadar, forța armelor sau șantajul politic, ci propriile slăbiciuni, relativizarea adevărurilor credinței noastre sfinte.\nUn semn vădit al stării de fapt îl reprezintă modul superficial de a ne raporta la înaintași, la tot ce ne reprezintă pe noi, ca neam. Vorbim de cinstirea eroilor, dar oare pe câți dintre conaționali îi interesează, în realitate, așa ceva? Uităm prea ușor că, dacă unui popor îi slăbește puterea de a-și iubi și de a-și respecta valorile, el se află în declin; când viața lui se macină din pricina rătăcirilor, a indiferentismului religios, a luptelor fratricide pentru putere, când își uită credința strămoșească și istoria, atunci patria se stinge. Cerul țării pare, ce-i drept, același, pământul arată la fel de roditor, râurile repezi cu ape cristaline curg, așijderea, grăbite către Marea cea Mare; așezările omenești rămân la locurile lor, încremenite între veacuri, dar sufletul neamului parcă se spulberă.\nFără acesta, amintirile sfinte se șterg, peste tradițiile multiseculare se așterne uitarea, iar sub ochii noștri nu rămâne decât cadavrul unui popor, alături de mormântul unei patrii. Vasăzică suntem chemați să ne cinstim eroii nației. În toate bisericile din cuprinsul românismului se fac slujbe de pomenire, ba chiar și prin piațete, pe la monumentele istorice, apoi se depun coroane de flori, rostindu-se cuvinte elogioase. Să precizăm că Sfânta noastră Biserică a rânduit pomenirea lor nu doar în astfel de momente solemne, ci în fiecare zi în cadrul dumnezeieștii liturghii, când preotul, la ieșirea cu cinstitele daruri, spune: „pe eroii români din toate timpurile și din toate locurile, care s-au jertfit pe câmpurile de luptă, în lagăre și în închisori pentru apărarea patriei și a credinței strămoșești, pentru întregirea neamului, libertatea și demnitatea poporului român, să-i pomenească Domnul Dumnezeu întru Împărăția Sa”. Ce bine ar fi dacă am învăța de la Biserica dreptmăritoare, „mama spirituală a poporului român” după cum o numea Mihai Eminescu, să ne amintim zilnic de ei, rugându-ne Domnului pentru sufletele lor! Dar, e suficient numai atât? Parcă e prea puțin pentru sacrificiul lor. S-ar cădea să împletim neuitarea cu truda fiecăruia dintre noi de a le imita, pe cât posibil, jertfa și dragostea pentru țară, pentru idealul sfânt al unității și demnității noastre ca neam. Fără apartenența la un neam, la o istorie, devenim mai săraci, mai înfometați, mai datori. Patria ne face să simțim că aparținem unui popor, că avem obârșii. Apărându-ne identitatea, ne apărăm pe noi înșine și pe eroii noștri, al căror sânge ne curge prin vene.\nDe aceea zic, să reînvățăm să ne cinstim eroii, adăugând aducerilor aminte lucrare, dăruire, jertfă și recunoștință; într-un cuvânt, iubire față de tot ceea ce este românesc, frumos și curat.\n","date":"1 mai 2015","img":"","lang":"ro","langName":"Română","largeImg":"","month":[{"title":"2015-05","url":"/month/2015-05/"}],"permalink":"/revista/inaltarea-domnului-ziua-cinstirii-eroilor-neamului/","series":[],"smallImg":"","tags":[],"timestamp":1430438400,"title":"Înălțarea Domnului - Ziua Cinstirii Eroilor Neamului","year":[{"title":"2015","url":"/year/2015/"}]},{"authors":[{"title":"","url":"/authors/scrieri-filocalice/"}],"categories":[{"title":"Revistă","url":"/categories/revist%C4%83/"}],"content":"Scrieri filocalice\n„Nu se cuvine ca cei mai slăbuți cu firea să deznădăjduiască și să părăsească viețuirea virtuoasă și plăcută lui Dumnezeu și să o disprețuiască ca una ce nu ar putea fi ajunsă nici înțeleasă de ei. Căci unii chiar de nu vor putea ajunge la culmea virtuții și mântuirii, prin sârguință și dorință, totuși se fac mai buni sau în nici un caz mai răi. Iar acest folos al sufletului nu este mic.” (Antonie cel Mare)\n„Toți dracii fac sufletul iubitor de plăceri; numai dracul întristării nu primește să facă aceasta, ci el ucide gândurile celor ce au început această viețuire, tăind și uscând prin întristare orice plăcere a sufletului, dacă e adevărat că oasele bărbatului trist se usucă. Dacă acest drac războiește pe un monah cu măsură, îl face încercat, căci îl convinge să nu se apropie de nimic dintr-ale lumii acesteia și să înlăture toată plăcerea. Dar dacă stăruie mai mult, naște gânduri care sfătuiesc pe monah să-și ia viața sau îl silesc să fugă departe de locul unde petrece. Acest lucru l-a gândit și l-a pătimit dreptul Iov fiind asuprit de acest drac. De aș putea, zice, să mă omor, sau pe altul să rog să-mi facă mie aceasta. Simbol al acestui drac este sălbăticiunea numită năpârcă, a cărei fire se arată prietenoasă, însă al cărei venin covârșește veninul celorlalte fiare, ba dacă e primit fără măsură, omoară și animalul însuși. Acestui drac i-a predat Pavel pe cel ce a făcut nelegiuire în Corint. De aceea și scrie cu râvnă Corintenilor, zicând: Arătați-i dragoste, ca nu cumva să fie înghițit unul ca acesta de o întristare mai mare. Dar duhul acesta, care întristează pe oameni, știe să se facă și pricinuitor de bună pocăință. De aceea și Ioan Botezătorul îi numea pe cei ce erau străpunși de duhul acesta și alergau la Dumnezeu pui de năpârci, zicând: Cine v-a arătat vouă să fugiți de mânia ce va să vie? Faceți deci roade vrednice de pocăință; și să nu vi se pară a grăi întru voi: Părinte avem pe Avraam. Căci oricine a urmat lui Avraam și a ieșit din pământul și din neamul său, s-a făcut mai tare decât dracul acesta.” (Evagrie Ponticul)\n„Ia seama la gânduri când te rogi; dacă au încetat cu ușurință, de unde vine aceasta? Ca să nu cazi în vreo cursă și să te predai înșelat.” (Evagrie Ponticul)\n„Părăsirea povățuitoare aduce sufletului întristare multă; de asemenea o anumită smerenie și deznădejde măsurată. Aceasta pentru ca partea lui iubitoare de slavă și fricoasă să ajungă, după cuviință, la smerenie. […] Dar părăsirea în sens de lepădare lasă sufletul să se umple de deznădejde, de necredință, de fumul mândriei și de mânie.[…] În cazul celei dintâi suntem datori să-l aducem mulțumire însoțită de rugăciuni de iertare, ca unuia ce ne pedepsește neînfrânarea voii noastre cu certarea acestei părăsiri, ca să ne învețe, asemenea unui Tată bun, deosebirea dintre virtute și păcat. În cazul celei din urmă, trebuie să-l aducem mărturisirea neîncetată a păcatelor și lacrimi nelipsite și retragere și mai multă, că doar vom putea astfel, prin sporirea ostenelilor, să ni-L facem pe Dumnezeu milostiv, ca să caute ca mai înainte la inimile noastre. Dar trebuie să știm că atunci când se dă lupta între suflet și Satana, ciocnindu-se ca două ființe, datorită părăsirii povățuitoare, harul se ascunde pe sine, precum am mai spus, ca să arate vrăjmașilor sufletului, că biruința este numai a lui.” (Diadoh al Foticeii)\n","date":"1 martie 2015","img":"","lang":"ro","langName":"Română","largeImg":"","month":[{"title":"2015-03","url":"/month/2015-03/"}],"permalink":"/revista/deznadejde-descurajare-cedare/","series":[],"smallImg":"","tags":[{"title":"Filocalia","url":"/tags/filocalia/"}],"timestamp":1425182400,"title":"Deznădejde, descurajare, cedare","year":[{"title":"2015","url":"/year/2015/"}]},{"authors":[{"title":"","url":"/authors/daniela-ignat/"}],"categories":[{"title":"Revistă","url":"/categories/revist%C4%83/"}],"content":"Cu siguranță că toți ne amintim de copilărie. Cu momentele ei frumoase sau poate mai puțin frumoase. Cu naivitățile și stângăciile ei. Cu mirosul parfumat al primăverilor înmugurite sau cu amintirea mâinilor înghețate după o bătaie cu bulgări de zăpadă.\nCopilăria, indiferent de vremuri, va dăinui atâta timp cât Dumnezeu va lăsa viața pe pământ. Copilul din noi va exista atâta vreme cât noi vom trăi.\nAstăzi, sub pretextul ideii de evoluție, s-a schimbat și viziunea asupra copilăriei. Parafrazându-l pe Savatie Baștovoi, care afirmă că: „Oamenii nu evoluează. Oamenii pot fi educați sau nu, dar nu pot fi mai evoluați decât alții. Oamenii nu evoluează, se schimbă doar lumea din jurul lor.”, putem spune că nici copilăria nu a evoluat. S-a schimbat numai maniera în care este abordată. S-a schimbat modul de a-i privi pe copii.\nÎn societatea de azi copiii sunt programați când să apară sau dacă să apară sau nu. Cariera este pusă înaintea ideii de a avea copii. Atunci când apar, copiii sunt de multe ori niște lanțuri prinse de picioarele unor mame dornice de a urca pe scara socială sau de a fi în top pe piața muncii. De multe ori sunt priviți ca o povară pentru familie. Bucuria nașterii este înlocuită de grija nefondată a zilei de mâine. De parcă Dumnezeu ar trebui să lipsească din această ecuație, de parcă noi suntem cei care îi aducem pe lume și-i creștem pe copii fără ajutorul Lui Dumnezeu. Iar dacă un copil face greșeala de a se naște acolo unde nu a fost dorit, este abandonat sau este crescut într-o lipsă totală de responsabilitate.\nPuține sunt cazurile în care bucuria nașterii este însoțită de lacrimi de mulțumire către Dumnezeu. Puține sunt cazurile în care părinții încearcă să îi crească pe copii cât mai responsabil în fața Domnului. De multe ori aceștia se luptă cu marii dușmani ai copilăriei vremurilor noastre: televizorul și internetul. Din dorința de a avea timp pentru ei înșiși și pentru treburile casnice, cei mai mulți părinți îi abandonează pe cei mici în fața acestor „prieteni” care le distrug copilăria. Unii părinți, mai zeloși în cele ale educației, de cum se nasc pruncii, îi pun în preajma unui aparat radio sau în fața ecranului, pretextând că vor să îi învețe să vorbească mai repede sau să îi învețe cu gălăgia. Cei mai mulți cercetători afirmă faptul că un copil nu ar trebui să privească la televizor până la vârsta de doi ani. Nu de multe ori auzim la cele mai în vârstă femei sau la așa zisele prietene zicându-le proaspetelor mămici: „Trebuie să îți faci timp și pentru tine. Lasă-l la desene animate și ocupă-te de tine sau de ce trebuie prin casă.” Greșeală mai mare nu se poate din partea unei mame. Să lași copilul în compania unor ecrane fade, care inoculează, de multe ori subliminal, idei ce nu corespund credinței noastre ortodoxe și unei educații sănătoase, să crezi că cei mici pot învăța mai mult din animații decât o pot face prin exemplul direct sau prin joaca cu jucăriile sau jocurile frumoase ale copilăriei. Adio V-ați ascunselea, adio Baba oarba, adio Cât e ceasul împărate, Nu te supăra, frate, Țintar sau Ulii și porumbeii. Adio plimbărilor în aer liber cu părinții sau joaca cu aceștia pe creste montane. Adio cărților de povești și poeziilor. Azi avem jucării de toate tipurile, de toate formele și mărimile, prin care, cei mai mulți dintre noi sperăm să înlocuim golul pe care l-am creat între noi și copii. Azi avem desenele animate, fala și mândria tuturor părinților. Trăiască desenele animate! Trăiască televizorul și internetul care distrug sufletele copiilor noștri! Noi să avem timp liber de ale noastre! Mai avem și tablete, telefoane de ultimul răcnet. Și nu este de ajuns. Trebuie să avem fiecare câte un exemplar pentru ca să nu ne certăm. Tata trebuie să urmărească meciul pe nu știu ce canal de televiziune, mama are de văzut serialul în care Alfonso o părăsește pe Mirandolina, sora cea mare trebuie să urmărească filmul cu sirene, iar cel mic trebuie să vadă desenul animat cu Sughiț. Și iată cum familia creștină este reunită la bine și la greu. Adio rugăciune comună de dimineață sau seara. Adio mersul împreună la biserică duminică dimineața. Totul pare atât de învechit într-o societate „evoluată”. Despre post nici nu mai este vorba. Au timp copiii toată viața după ce vor crește mari să postească, după ce vor însuși obiceiuri pe care nu le mai poate nimeni dezrădăcina.\nÎn fața atâtor provocări ale societății noastre ne vedem îndreptățiți să strigăm, chiar dacă strigătul nostru poate părea mut: „să nu distrugem copiii încă de cum se nasc, să nu distrugem copiii din noi pentru că știm că o condiție esențială pentru a avea acces în împărăția Lui Dumnezeu este aceea de a fi curați ca pruncii!”\n","date":"1 martie 2015","img":"","lang":"ro","langName":"Română","largeImg":"","month":[{"title":"2015-03","url":"/month/2015-03/"}],"permalink":"/revista/copilaria-furata-sau-despre-jocurile-pierdute-ale-copilariei/","series":[],"smallImg":"","tags":[],"timestamp":1425175200,"title":"Copilăria furată sau despre jocurile pierdute ale copilăriei","year":[{"title":"2015","url":"/year/2015/"}]},{"authors":[{"title":"","url":"/authors/iulian-ignat/"}],"categories":[{"title":"Revistă","url":"/categories/revist%C4%83/"},{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"În perioada Postului Sfintelor Paști căutăm să ne înnoim duhovnicește, să ne curățim de păcate și rele.\nBucuria Învierii ajunge la noi prin crucea pe care o ducem și prin nevoințele postului. Participând la slujbele bisericii, prin rugăciune și post ne îndreptăm, iar prin Sfânta Spovedanie și Sfânta Împărtășanie ne unim cu Hristos Dumnezeu.\nOmul modern secularizat se îndepărtează de Dumnezeu, se ascunde în interiorul său și săvârșește binele pe care el îl crede, departe de Dumnezeu, dar acest bine nu-i este mântuitor.\nPrezența lui Dumnezeu în viața omului schimbă faptele în bine. Dumnezeu, izvor de bunătate fiind, întoarce sensul faptelor noastre în bine spre El atunci când cerem binecuvântarea Lui, când Îi mulțumim pentru toate și când Îi dăruim viața noastră.\nDacă Îl ignorăm pe Dumnezeu și cele mai bune fapte ale noastre vor avea consecințe negative asupra noastră și asupra lumii ce ne înconjoară.\nDe aceea trebuie să-L aducem pe Dumnezeu în sufletele noastre și în casa noastră. Avem la dispoziție pentru aceasta următoarele lucruri și fapte:\n\u0026ndash; Icoanele, prin apropierea și sărutarea cărora primim binecuvântarea și ajutorul sfinților care sunt reprezentați pe ele. Atingerea de icoană este un contact direct cu harul lui Dumnezeu care se află în acea icoană, venerarea ei prin sărutare este ca o gustare a împărtășirii Harului. Mulți creștini pierd această putere prin gândul: Eu nu sărut icoana pentru că e plină de microbi. O sărută toată lumea, cum pot eu să o sărut?, arătând o formă ascunsă de silă față de icoane sau necredință, pierzând ajutorul, binecuvântarea și puterea sfințitoare a icoanelor care îndepărtează și vindecă cele mai grele boli din trupul nostru.\n\u0026ndash; Anafora este binecuvântată prin ridicarea și purtarea în fața Sfântului Disc și a Sfântului Potir în forma crucii, rostind formula: „Pentru rugăciunile Născătoarei de Dumnezeu, binecuvintează, Doamne, pâinea aceasta, anafora sfinților Tăi”. Această binecuvântare se face imediat după pomenirea Maicii Domnului (Mai ales pe Preasfânta…) și nu la sfârșitul rugăciunilor de mijlocire, întrucât anafora, după cum se știe, simbolizează trupul Preasfântei Fecioare.\nAvem ca temei al începutului primirii anaforei canoanele 14 și 32 ale Sinodului de la Laodiceea (la o data dintre anii 345-381) Primele canoane, Constituțiile Apostolice, Cartea a VIII-a, cap. 31.\nPrin acest termen se desemnează aici darurile rămase după ce s-a pregătit Jertfa euharistică: „Evloghiile care prisosesc din cele aduse pentru Sfintele Taine să le împartă la cler diaconul, cu încuviințarea episcopului sau a preoților”.\nAnafora nu înlocuiește Sfânta Euharistie. Ea are rolul de a întreține vie credința în sufletele noastre, sentimentul absenței Sfintei Euharistii și dorința neîncetată de a ne învrednici să ne împărtășim cât mai des, printr-o viață îmbunătățită, așa precum sublinia în Scrisoarea sa pastorală mitropolitul Teodosie al Ungrovlahiei (1668-1672 și 1678-1708): „Iară anafora nu iaste Taina, nici Trupul și Sângele Lui Hristos, ci iaste pâine blagoslovită, din care se scoate Sfantul Agneț. Și au socotit Sfinții Părinți să sa dea… întru aducerea aminte de Sfânta Cuminecătură, ca să se gătească și să se curățească mai înainte până ce nu să cuminică…”.\nFoarte mulți creștini pleacă din biserică după momentul prefacerii sau de la Axion, considerând că dacă nu se împărtășesc nu trebuie să mai aștepte până la sfârșit. Din contră, trebuie să rămână până la finalul slujbei ca să primească pecetea Lui Dumnezeu (mirul pe frunte) și anafora. Iată de ce se împarte anafora credincioșilor: ca aceștia să primească blagoslovenie prin prescurile binecuvântate rămase de la pregătirea Sfintei Jertfe. Socotindu-se nevrednici de Sfânta Împărtășanie, credincioșii, totuși, puteau să se împărtășească de părticelele rămase la pregătirea mesei euharistice. Aceste părticele au primit numele de antidoron sau anaforă, adică în loc de Sfântul și dumnezeiescul Dar.\nAnafora o luăm pentru a nu flămânzi în acest veac și a primi binecuvântare de la Dumnezeu pentru faptele noastre, de a ne întări în munca pe care o săvârșim „cine nu muncește să nu mănânce”. Această hrană duhovnicească este o răsplată a milei Lui Dumnezeu înainte de efortul omului de a munci, muncă pe care o dăruiește Lui Dumnezeu.\n\u0026ndash; Aghiazma, apa sfințită, se bea pe nemâncate înainte de anaforă. Diferența dintre anaforă și aghiazmă este mare, aceasta este sfințită prin întreită afundare a mâinii preotului prin semnul sfintei cruci, zicând de fiecare dată: „Și acum trimite harul Preasfântului și de viață făcătorul Tău Duh, care sfințește toate, și sfințește apa aceasta” și rugăciunea Sfințirii Aghiezmei.\nAceastă practică a sfințirii apei s-a dezvoltat după ce a fost descoperit Izvorul Tămăduirii de către Împăratul Leon, în apropierea Constantinopolului. La momentul acela, nefiind împărat, rătăcind prin pădurile de pe lângă cetate, întâlnește un orb însetat care îi cere apă să bea. Apa aceasta pe care o descoperă Leon este făcătoare de minuni, îi va da lumină orbului și îi va tămădui pe mulți.\nTemeiul sfințirii apei se află în însăși pericopa Evangheliei care se rostește la Sfeștanie (Ioan, 5, 1-4) unde vedem vindecarea slăbănogului care zăcea de 38 de ani la scăldătoarea Vitezda, așteptând tulburarea apei de către îngerul Domnului care se cobora la vreme; aici l-a găsit Mântuitorul Iisus Hristos și l-a tămăduit. După această vindecare a slăbănogului de către Hristos, îngerul nu a mai venit, iar cele cinci izvoare (pridvoare) se găsesc și azi, uscate fiind.\nLucrarea pe care o făcea îngerul atunci o face Biserica prin Sfintele Taine, cu harul Domnului, prin apa sfințită de preoții Bisericii, ori de câte ori este nevoie, după invocarea Duhului Sfânt asupra ei.\nCu apa sfințită sau aghiazma sfințim casele, viile, ogoarele, icoanele, mașinile, odoarele, veșmintele de cult și sfintele paști, adică anafora, din noaptea de Înviere.\nAlte căi de a primi har și milă de la Dumnezeu este participarea la Taina Sfântului Maslu și prin ungerea cu ulei sfințit.\nAceastă Taină are ca lucrare tămăduirea trupului și a sufletului. Harul lui Dumnezeu se revarsă peste credincioși prin ungerea cu untdelem sfințit. Acest ulei este, în chip tainic, focul curățitor al păcatelor și al bolilor noastre.\n\u0026ndash; O altă formă de binecuvântare pe care o putem vedea și lua în biserică este aceea pe care părintele o dăruiește creștinilor care vin cu capul plecat spunând Binecuvântează, părinte, punând mâna pe capul credincioșilor.\nMulte gânduri sunt în mintea noastră. Această binecuvântare este pace pentru suflet, minte și trup. Odată cu pacea care se odihnește în noi, gândurile bune se sfințesc, iar cele rele sunt alungate.\nCând mergem la un examen, călătorim sau avem ceva important de făcut, să alergăm la biserică să luăm binecuvântare de la Dumnezeu prin preoți.\n\u0026ndash; O altă binecuvântare o putem primi prin prinoase, pe care le ducem la biserică. La momentul sfințirii acestora auzim rugăciunea de sfințire a colivei: „…Însuți, întru tot bunule Împărate, și aceste semințe cu multe feluri de roade le binecuvintează (acum le binecuvintează cu mâna dreaptă) și sfințește pe cei ce vor gusta dintr-însele, căci acestea spre slava Ta și spre cinstirea sfântului (N) s-au pus înaintea Ta de robii Tăi, încă și spre pomenirea celor ce s-au săvârșit întru dreapta credință. Și dăruiește, Bunule, celor ce au înfrumusețat acestea și celor ce săvârșesc pomenirea, toate cererile cele către mântuire și desfătarea bunătăților Tale cele veșnice…”.\nDumnezeu îi sfințește pe cei ce vor gusta din ele, iar celor ce au pregătit acestea le dăruiește să guste din bunătățile cele veșnice pe care le-a pregătit însuși Dumnezeu în Împărăția Sa.\nAceste prinoase sfințite se pot mânca în orice vreme, chiar dacă am mâncat mai înainte, ele își vor păstra caracterul sfințitor. Fiind aduse din dragoste pentru Dumnezeu și pentru aproapele, ele se revarsă și se înmulțesc prin dragoste în casele noastre. Față de cele aduse pentru cei morți, Dumnezeu răsplătește îndoit, o dată, celor adormiți li se iartă din păcate, apoi, celor ce fac pomenirea li se iartă și lor din păcate pentru mila și nevoința făcută.\n\u0026ndash; Alt lucruri prin care putem primi binecuvântare sunt artosul sau pâinea cu vin, grâul și undelemnul de slujba Litiei, care îi vor sfinți pe cei ce vor gusta din ele. Această pâine binecuvântată este ca o pregustare a praznicului de a doua zi, pentru cei ce se împărtășesc. Cei care au mâncat din acestă pâine binecuvântată nu mai gustă mâncare sau băutură până ce nu se împărtășesc.\n\u0026ndash; Cea mai simplă formă de binecuvântare pe care o putem avea în toată vremea este rugăciunea:\n\u0026ndash; Rugăciunea de dimineață, prin care primim binecuvântare pentru întreaga zi și vom fi păziți de toată reaua întâmplare și de ispitele vrăjmașului;\n\u0026ndash; Rugăciunea de dinaintea mesei, Tatăl nostru, prin care binecuvântăm mâncarea. Putem spune că o gură de mâncare este un pas mai aproape de groapă dar, dacă avem rugăciune la masă, o gură de mâncare este un pas mai aproape de rai;\n\u0026ndash; Rugăciunea de seară, prin care se binecuvântează noaptea ce vine și somnul spre odihnă. Îngeri de pace și bucurie ne păzesc pe timpul nopții de lucrarea tulburătoare a vrăjmașului. Trezindu-ne la miezul nopții cu rugăciunea Paraclisul Maicii Domnului, primim mângâiere și binecuvântare de la Însăși Împărăteasa Îngerilor, Mama noastră, Maica Domnului, care ne va ocroti ca pe niște prunci și ne va oferi din darurile Lui Dumnezeu, ca o mamă ce dăruiește ce e mai bun copiilor ei.\nAșa petrecând în lumea aceasta și făcând milă cu săracii, fără să judecăm pe nimeni, ne apropiem de Dumnezeu și El ne va cuprinde.\n","date":"1 martie 2015","img":"","lang":"ro","langName":"Română","largeImg":"","month":[{"title":"2015-03","url":"/month/2015-03/"}],"permalink":"/revista/binecuvantarea-lui-dumnezeu/","series":[],"smallImg":"","tags":[],"timestamp":1425171600,"title":"Binecuvântarea lui Dumnezeu","year":[{"title":"2015","url":"/year/2015/"}]},{"authors":[{"title":"","url":"/authors/nicolae-giolu/"}],"categories":[{"title":"Revistă","url":"/categories/revist%C4%83/"},{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Sfânta și Marea Luni§ „Iată Mirele vine în miezul nopții și fericită este sluga pe care o va afla priveghind; iar nevrednică este iarăși cea pe care o va afla lenevindu-se. Vezi, dar, suflete al meu, cu somnul să nu te îngreunezi, ca să nu te dai morții și afară de Împărăție să te încui; ci te deșteptă strigând: Sfânt, Sfânt, Sfânt ești Dumnezeule, pentru rugăciunile Născătoarei de Dumnezeu, miluiește-ne pe noi”. (Troparul zilei)\nÎn această zi se face pomenirea fericitului Iosif cel preafrumos și a smochinului ce s-a uscat prin blestemul Domnului. De astăzi încep Sfintele Pătimiri ale Domnului nostru Iisus Hristos.\nIosif cel preafrumos – fiul cel mai mic al patriarhului Iacov, născut din Rahila – preînchipuie pe Hristos pentru că, asemenea lui și Domnul nostru a fost invidiat de iudei, a fost vândut de ucenicul său cu treizeci de arginți, a fost închis în groapa întunecoasă a mormântului. Înviind din mormânt a treia zi, împărățește peste Egipt, adică peste tot păcatul, îl învinge cu puterea Sa dumnezeiască și, ca un iubitor de oameni, ne răscumpără prin darea hranei celei de taină, dându-Se pe Sine pentru noi și ne hrănește cu pâine cerească.\nTot în această zi se face pomenirea smochinului cel neroditor care s-a uscat prin blestemul Domnului (Matei 21, 17-19), ca să convingă poporul iudeu, nerecunoscător, că are putere și spre a pedepsi. Ca un Bun, nu vrea să își arate puterea Sa de a pedepsi pe om, ci pedepsește ceva care are o fire neînsuflețită și nesimțitoare.\nIstoria smochinului a fost așezată aici spre a îndemna la umilință, după cum istoria lui Iosif a fost așezată spre a ne înfățișa pe Hristos. Fiecare om lipsit de orice roadă duhovnicească este asemenea smochinului cel neroditor. Dacă Domnul nu găsește în el roade de mântuire, a doua zi, adică după viața aceasta de acum, îl usucă prin blestem și îl trimite în focul cel veșnic.\n„Cămara Ta, Mântuitorule, o văd împodobită și îmbrăcăminte nu am ca să intru într-însa. Luminează-mi haina sufletului meu, Dătătorule de lumină și mă mântuiește”. (Luminânda zilei)\nSfânta și Marea Marți§ Această zi ne pregătește pentru intrarea în cămara Mântuitorului cu două parabole strict eshatologice – parabola celor zece fecioare (Matei 25, 1-13) și parabola talanților (Matei 25, 14-30; Luca 19, 12-27).\nCând Domnul se suia la Ierusalim și se ducea spre pătimire, a spus ucenicilor Săi și aceste două parabole, pentru ca nu cumva cineva trăind într-o virtute (feciorie) să nu se îngrijească și de celelalte virtuți și mai ales de milostenie, prin care se arată în mod strălucit fecioria.\nPe cinci dintre fecioare le numește înțelepte, căci împreună cu fecioria au avut și minunatul undelemn al milostivirii. Pe celelalte cinci le numește nebune pentru că, deși aveau și ele virtutea fecioriei, nu aveau în aceeași măsură milostenia. Pe când se scurgea noaptea acestei vieți au adormit toate fecioarele, adică au murit. Într-adevăr, moartea se numește somn. Pe când dormeau ele s-a făcut strigăt mare la miezul nopții; cele care au avut undelemn din belșug, adică toate virtuțile, au intrat cu Mirele, iar cele nebune, pentru că nu aveau undelemn din destul, adică nu au păzit toate virtuțile, căutau ceea ce le lipsea însă nu se mai putea face nimic.\nPentru aceasta, deci, au rânduit dumnezeieștii Părinți pilda celor zece fecioare, împreună cu cea a talanților, ca să ne îndemne să veghem necontenit și să fim gata a ieși în întâmpinarea Mirelui Hristos prin fapte bune, dar mai cu seamă prin milostenie, pentru că nu știm ziua și ceasul sfârșitului vieții.\nDacă vom săvârși o singură virtute, cea mai mare chiar, dar nu ne vom îngriji de celelalte și mai cu seamă de milostenie, nu vom intra cu Hristos în odihna veșnică, ci vom fi întorși rușinați.\n„La ceasul sfârșitului, suflete, gândind și de tăierea smochinului temându-te, cu iubire de osteneală lucrează, ticăloase, priveghind si strigând: Să nu rămânem afară de cămara lui Hristos”. (Condacul zilei)\nSfânta și Marea Miercuri§ În această zi se face pomenirea femeii celei păcătoase (Matei 25, 17-13; Luca 7, 37-50), care a uns cu mir pe Domnul, pentru că fapta aceasta s-a întâmplat puțin înainte de mântuitoarea pătimire.\nCând Iisus s-a suit în Ierusalim și era în casa lui Simon cel lepros, o femeie păcătoasă s-a apropiat de El și a turnat pe capul Lui acel mir de mare preț. Pomenirea ei se face în această zi pentru că, după cuvântul Mântuitorului, să se predice pretutindeni și tuturor fapta ei făcută cu multă dragoste. Ce-a îndemnat-o oare la asta? Dragostea pe care ea a văzut că Hristos o are pentru toți, dar mai cu seamă faptul de acum, când L-a văzut că intră în casa unui lepros. Se gândea, deci, femeia că îi va vindeca sufletul după cum l-a vindecat și pe acela. Și, într-adevăr, Hristos a tămăduit-o dându-i iertare de păcate.\n„Doamne femeia ce căzuse în păcate multe, simțind dumnezeirea Ta, luând rânduială de mironosiță și tânguindu-se a adus Ție mir mai înainte de îngropare…” (Casiana monahia)\nSfânta și Marea Joi§ „Când măriții ucenici la spălarea Cinei s-au luminat, atunci Iuda cel rău credincios, cu iubirea de arginți bolnăvindu-se, s-a întunecat… Vezi, iubitorule de avuții, cel ce pentru acestea spânzurare și-a agonisit. Fugi de sufletul nesățios care a îndrăznit unele ca acestea asupra Învățătorului. Cel ce ești peste toți bun, Doamne, slavă Ție.” (Tropar)\nPatru lucruri se prăznuiesc în această zi: Spălarea picioarelor, Cina cea de Taină, Rugăciunea din Grădina Ghetsimani și Vânzarea și prinderea Domnului.\nÎnainte de a începe Cina, Hristos S-a sculat, Și-a dezbrăcat hainele, s-a încins cu un ștergar și a spălat picioarele ucenicilor. Prin aceasta a vrut să îl facă pe Iuda să se rușineze, iar celorlalți să le aducă aminte faptul că nu trebuie să umble după întâietăți: „Cel care vrea să fie întâiul, să fie slujitorul tuturor” (Marcu 9, 35), dându-Se pe Sine pildă. La sfârșitul mesei pomenește și de vânzarea Lui. După puțin timp, luând pâinea a zis: „Luați, mâncați, acesta este Trupul Meu”; la fel și paharul, zicând: „Beți dintru acesta toți, acesta este Sângele Meu, al Legii celei Noi. Aceasta să o faceți întru pomenirea Mea”! (Matei 26, 26-28). În acest fel, Mântuitorul Hristos a instituit Taina Sfintei Euharistii.\nDupă aceea, arătându-Se om și știind cele ce aveau să urmeze, le spune ucenicilor: „Întristat este sufletul meu până la moarte” (Matei 26, 38) și S-a rugat în Grădina Ghetsimani cu sudoare de sânge (Luca 22, 44). Iuda cunoștea locul și, luând câțiva soldați, a venit să-L prindă. A fost prins și dus la Ana, la Caiafa și, în cele din urmă, la Pilat care, la presiunea iudeilor, L-a judecat și osândit dându-L să fie răstignit.\nAcum Petru s-a lepădat de trei ori de Hristos, tăgăduind că-L cunoaște. Pentru a ne reaminti de toate acestea, seara se scoate în mijlocul bisericii Sfânta Cruce.\nÎn această zi, la Liturghia Sfântului Ioan Gură de Aur, se scoate Sfântul Agneț care se păstrează tot anul pentru împărtășirea celor bolnavi.\nSfânta și Marea Vineri§ În această zi se pomenesc sfintele și mântuitoarele și înfricoșătoarele Pătimiri ale Domnului nostru Iisus Hristos, pe care le-a primit de bunăvoie pentru noi. Se mai face pomenire și de mărturisirea mântuitoare făcută de tâlharul recunoscător, care a fost răstignit împreună cu El.\nBiserica numește Pătimirile Domnului: Sfinte – pentru că Cel ce le-a răbdat este Sfântul Sfinților, sfințenia însăși; mântuitoare – pentru că ele sunt prețul cu care Domnul a răscumpărat neamul omenesc din robia păcatului; înfricoșătoare – pentru că nu poate fi ceva mai înfricoșător decât ocara pe care Făcătorul a răbdat-o de la făptura Sa.\nÎn această zi nu se săvârșește Sfânta Liturghie, pentru că Însuși Mielul lui Dumnezeu este jertfit acum; este vreme de post total, pentru că Mirele a fost luat de la noi. (Matei 9, 15) Se fac numai ceasurile împărătești care ne pun înainte nemărginita smerenie a Domnului, Crucea cea dătătoare de viață și credința tâlharului.\nSeara se săvârșește Denia Prohodului Domnului, care este ultima treaptă a tânguirii pentru Hristos, înainte de Învierea Sa. Se înconjoară biserica cu Sfântul Epitaf de trei ori – semn al celor trei zile petrecute de Mântuitorul în mormânt.\n„În mormânt, Viață, pus ai fost, Hristoase, și s-au spăimântat oștirile îngerești, smerirea Ta cea multă preamărind”. (Starea întâi – Prohodul Domnului)\nSfânta și Marea Sâmbătă§ În această sfântă zi pomenim îngroparea dumnezeiască a Mântuitorului nostru Iisus Hristos și pogorârea în iad, prin care neamul omenesc fiind ridicat din stricăciune, a fost mutat spre viață veșnică.\nIosif cel din Arimateea, coborând de pe cruce Sfântul Trup al Domnului, L-a îngropat în mormânt nou, punând o piatră mare la intrarea lui:\n„Iosif cel cu bun chip, de pe lemn luând prea curat trupul Tău, cu giulgiu curat înfășurându-L și cu miresme, în mormânt nou îngropându-L, L-a pus”. (Tropar)\nCuvântul lui Dumnezeu a stat cu trupul în mormânt iar cu sufletul Lui curat și dumnezeiesc S-a pogorât în iad. Sufletul a fost despărțit prin moarte de trup și L-a dat în mâinile Tatălui. Și-a dat și propriul Său sânge, preț de răscumpărare pentru noi. Trupul Domnului a suferit și despărțirea sufletului de trup, dar nicidecum stricăciunea în înțelesul unei putreziri a trupului.\nÎn această zi se săvârșește Liturghia Sfântului Vasile cel Mare unită cu vecernia.\n„Să tacă tot trupul omenesc și să stea cu frică și cu cutremur și nimic pământesc întru sine să nu gândească, că Împăratul împăraților și Domnul domnilor merge să se junghie și să se dea spre mâncare credincioșilor. Și merg înaintea Lui cetele îngerești cu toate căpeteniile și puterea, Heruvimii cei cu ochi mulți și Serafimii cei cu câte șase aripi, fețele acoperindu-și și cântând cântare: Aliluia, Aliluia, Aliluia.” (Heruvicul din Sâmbăta Mare)\n","date":"1 martie 2015","img":"/revista/semnificatia-deniilor/featured.jpg","lang":"ro","langName":"Română","largeImg":"/revista/semnificatia-deniilor/featured_hu_b2c3705fc8519774.jpg","month":[{"title":"2015-03","url":"/month/2015-03/"}],"permalink":"/revista/semnificatia-deniilor/","series":[],"smallImg":"/revista/semnificatia-deniilor/featured_hu_4b0ee6f9bd66c170.jpg","tags":[],"timestamp":1425168000,"title":"Semnificația Deniilor","year":[{"title":"2015","url":"/year/2015/"}]},{"authors":[{"title":"","url":"/authors/patriarhul-daniel/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Evanghelia Duminicii a XXVIII-a după Rusalii (Pilda celor poftiți la cină)\n„Zis-a Domnul pilda aceasta: Un om oarecare a făcut cină mare și a chemat pe mulți; și a trimis la ceasul cinei pe slujitorul său ca să spună celor chemați: Veniți, că, iată, toate sunt gata! Și au început toți, câte unul, să-și ceară iertare. Cel dintâi i-a zis: Am cumpărat un ogor și trebuie să ies ca să-l văd; te rog, iartă-mă. Și altul a zis: Cinci perechi de boi am cumpărat și mă duc să-i încerc; te rog, iartă-mă. Al treilea a zis: Femeie mi-am luat și de aceea nu pot veni. Și, întorcându-se, slujitorul a spus stăpânului său acestea. Atunci, mâniindu-se, stăpânul casei a zis: Ieși îndată în piețele și ulițele cetății, și pe săraci și pe neputincioși, și pe orbi și pe șchiopi adu-i aici. Și slujitorul a zis: Doamne, s-a făcut precum ai poruncit și tot mai este loc. Și a zis stăpânul către slugă: Ieși la drumuri și la garduri și silește-i să intre, ca să mi se umple casa, căci zic vouă: Nici unul din bărbații aceia care au fost chemați nu va gusta din cina mea.“ (Luca 14, 16-24)\nSfânta Evanghelie din Duminica a XXVIII-a după Rusalii prezintă Pilda celor poftiți la cină și a fost rânduită de Biserică spre a se citi în această perioadă de pregătire pentru sărbătoarea Nașterii Domnului și Mântuitorului nostru Iisus Hristos.\nPilda celor poftiți la cină are două înțelesuri majore. Primul se referă la istoria mântuirii neamului omenesc, adică la lucrarea Mântuitorului Iisus Hristos ca Fiu și Slujitor al lui Dumnezeu, Care cheamă la mântuire mai întâi pe poporul evreu și apoi pe toate popoarele. În al doilea rând, pilda se referă la viața noastră, a fiecăruia dintre noi, mai precis la modul în care noi răspundem chemării lui Dumnezeu la mântuire sau refuzăm chemarea Lui, sub diferite pretexte.\nSlujitorul Stăpânului, Mesia Cel prezis de profeți§ Anonimul sau „un om oarecare”, cum se spune în Evanghelie, este Însuși Dumnezeu, Cel cu multe nume și mai presus de orice nume, după cum învață Sfântul Dionisie Areopagitul. De fapt, dincolo de numele atribuite lui Dumnezeu în relația Sa activă cu lumea, El este mai presus de orice nume și de orice înțelegere omenească în privința ființei Sale. Iar numele Lui de Tată al unui Fiu veșnic ni s-a descoperit nouă de Mântuitorul Iisus Hristos, după cum El Însuși spune: „V-am descoperit numele Lui vouă” (Ioan 17, 6).\nAșadar, Dumnezeu Tatăl Cel veșnic cheamă la mântuire omenirea întreagă. Cum? La amurgul istoriei, în zilele mai de pe urmă (cf. Evrei 1, 2), la plinirea vremii (cf. Galateni 4, 4-5), El trimite în lume pe Fiul Său Cel ceresc ca să cheme lumea la mântuire. În Sfânta Evanghelie de astăzi, cel care cheamă oamenii la cina stăpânului nu se numește fiu, ci numai slujitor, pentru a arăta aici că Fiul lui Dumnezeu Care S-a făcut Om, adică Iisus Hristos, este în primul rând Slujitor al lui Dumnezeu, ca să ne învețe pe noi ascultarea și slujirea față de Dumnezeu. Deja profeții Vechiului Testament au vorbit despre Mesia ca fiind „Ebed-Iahve”, sluga Domnului (cf. Isaia 53, 11), iar Mântuitorul Iisus Hristos ne spune că Fiul Omului, adică El Însuși, „nu a venit în lume ca să I se slujească, ci ca El să slujească” (Matei 20, 28).\nDeci, Fiul lui Dumnezeu întrupat, adică Iisus Hristos, cheamă oamenii la cina Tatălui ceresc, la comuniunea vieții veșnice.\nCina din casa Stăpânului semnifică Împărăția lui Dumnezeu§ Aproape la toate popoarele, dar mai cu seamă în tradiția ebraică, cina este simbolul comuniunii, al bucuriei de a fi împreună, de a mânca și a bea împreună, de a se vedea și de-a comunica față către față, de a se cunoaște și a se prețui reciproc. Cina din Evanghelia de astăzi semnifică tainic Împărăția lui Dumnezeu, a cărei arvună aici pe pământ este însăși Biserica lui Hristos în care se săvârșește Cina cea de Taină sau Sfânta Euharistie, pe care Mântuitorul Iisus Hristos a instituit-o în Sfânta și Marea Joi seara, înainte de Pătimirile Sale, de Răstignirea Sa și de Învierea Sa din morți.\nÎn pilda din Evanghelia de astăzi, cei dintâi care au fost chemați la cină erau căpeteniile poporului evreu și cărturarii sau învățătorii de lege. Ei sunt chemați cu prioritate, pentru că ei cunosc mai bine Legea Domnului și lor li s-a încredințat descoperirea dumnezeiască a planului de mântuire a lumii întregi, pe care Dumnezeu Tatăl îl inițiază și-l împlinește prin Fiul Său, Care S-a făcut Om din iubire pentru oameni și pentru mântuirea lor. Evanghelia ne arată cum această elită a poporului evreu, care a fost chemată de către Slujitorul Domnului, de Mântuitorul Iisus Hristos, refuză abil și politicos invitația la cină, folosind diferite scuze, care, la prima vedere, par credibile, dar în realitate ele acoperă o existență egoistă și pătimașă a celor invitați. Primul invitat a spus: „Mi-am cumpărat ogor și trebuie să ies ca să îl văd; te rog, iartă-mă” (Luca 14, 18). Al doilea a spus: „Cinci perechi de boi am cumpărat și mă duc să-i încerc; te rog, iartă-mă” (Luca 14, 19). Al treilea și-a motivat refuzul cu următorul răspuns: „Femeie mi-am luat și de aceea nu pot veni” (Luca 14, 20).\nCând a văzut Stăpânul casei că oamenii considerați de El a fi cunoscuți și prieteni ai Săi, pentru că erau cunoscători ai învățăturilor Sale sfinte, au refuzat chemarea Sa la ospățul sau bucuria mântuirii, S-a mâniat, după cum se spune în Evanghelie. Desigur, refuzul lor era expresia libertății lor, dar libertatea lor de a rămâne, în mod egoist, în afara comuniunii cu El a produs supărare Celui Care le-a adresat invitația la cină. Drept consecință, bunătatea Lui s-a îndreptat spre alți oameni.\nChemarea lui Dumnezeu și libertatea omului de a răspunde sau nu chemării divine§ Întrucât Dumnezeu dorește ca „toți oamenii să se mântuiască și la cunoștința adevărului să vină” (I Timotei 2, 4), toți oamenii sunt chemați la mântuire, dar nu toți răspund acestei chemări. De aceea, Sfântul Grigore de Nyssa, comentând cuvintele Mântuitorului „mulți chemați, dar puțini aleși” (Matei 22, 14), spune că toți sunt chemați, dar sunt puțini aleși, pentru că puțini oameni răspund chemării lui Dumnezeu. Aflând de scuzele unora care nu au găsit timp pentru a răspunde chemării Sale, Stăpânul casei Îl trimite pe Slujitorul Său să invite la cină o mulțime de oameni de rând, fără pretenții de superioritate, care nu se așteptau la o astfel de invitație, și nici nu se considerau vrednici să stea la o masă atât de strălucită.\nPreocupări excesive pentru trup, dar puțină grijă pentru suflet§ Cel dintâi care refuză invitația la cină aduce ca scuză sau motivație grija pentru ogor, adică pentru țarina cumpărată pe care trebuia să o vadă.\nÎn tâlcuirea unor Sfinți Părinți ai Bisericii, acest câmp sau ogor din Evanghelie simbolizează toate grijile și dorințele de a stăpâni în lumea aceasta spații și teritorii pământești limitate și trecătoare. Ogorul este aici simbolul dorinței omului de avere, de expansiune, de extindere pe orizontală, nu de creștere duhovnicească pe verticală, în relația sa cu Dumnezeu - Creatorul lumii. Când grija omului pentru averile materiale devine mai mare decât preocuparea pentru mântuirea sufletului său, atunci averile materiale constituie pentru om motiv puternic de a nu răspunde chemării lui Dumnezeu la mântuire și viață veșnică.\nAl doilea invitat care refuză chemarea Stăpânului de-a veni la cină spune că și-a cumpărat cinci perechi de boi pe care trebuie să-i încerce. Tâlcuirea patristică a textului biblic vede în cele cinci perechi de boi cele cinci simțuri ale omului, care în general sunt grupate câte două: doi ochi (văzul), două urechi (auzul), două nări (mirosul), două buze sau limba și gura (gustul) și două mâini (pipăitul). Aceste cinci perechi de boi semnifică grija excesivă a oamenilor pentru mâncare, băutură și jocuri care aduc desfătări trupului. Căutate și folosite în mod excesiv sau pătimaș, acestea îl fac pe om rob al simțurilor, întunecându-i și limitându-i orizontul duhovnicesc al sufletului. Prin urmare, patimile egoiste care manifestă subjugarea sufletului sau a voinței de către simțuri conduc pe om la amorțire duhovnicească și la nepăsare privind mântuirea și viața veșnică la care este el chemat. Când oamenii trăiesc numai trupește și deloc duhovnicește, atunci simțurile lor se împătimesc, iar sufletul lor intră în jugul simțurilor împătimite.\nAl treilea om care se scuză că nu poate veni la cină spune că „și-a luat femeie și de aceea nu poate veni” (Luca 14, 20). Deși căsătoria este o instituție sfântă și binecuvântată de Dumnezeu, uneori familia poate deveni pentru om un motiv de-a nu răspunde chemării lui Dumnezeu la mântuire, dacă ea se transformă în idol, adică devine o preocupare exclusivă și excesivă a omului, încât acesta nu mai poate cultiva relația sa spirituală cu Dumnezeu. Întrucât nu mai văd familia ca fiind, mai înainte de toate, o binecuvântare de la Dumnezeu, mulți oameni iubesc familia lor în uitare totală de Dumnezeu. Însă dacă familia este văzută ca fiind un dar de la Dumnezeu, atunci această iubire față de familie se sfințește. Prin urmare, întrucât părinții, soțul, soția, copiii, frații și surorile, rudele și prietenii buni sunt pentru om dar sau binecuvântare de la Dumnezeu, aceștia trebuie să fie iubiți nu numai afectiv sau sentimental, ci și duhovnicește, adică să fie cuprinși în iubirea și rugăciunea omului către Dumnezeu, pentru a înainta pe calea mântuirii și a sfințeniei. În acest sens, familia conjugală se sfințește prin participarea ei la viața duhovnicească a Bisericii lui Hristos, la viața familiei eclesiale în care oamenii sunt frați în Hristos și fii duhovnicești ai Bisericii Lui, conduși de părinți duhovnicești pe calea mântuirii în lumina și iubirea Preasfintei Treimi.\nÎn mod neașteptat, sărăci, bolnavi și oameni dintre păgâni sunt chemați la cina lui Dumnezeu§ Văzând refuzul celor poftiți sau invitați la cină, Stăpânul casei a schimbat și extins planul Său inițial, zicând Slujitorului Său: „Ieși îndată în piețele și ulițele cetății, și pe săraci și pe neputincioși și pe orbi și pe șchiopi adu-i aici” (Luca 14, 21). Îndată, Slujitorul a făcut întocmai cum I s-a poruncit. Iar după ce a constatat că încă mai este loc în casă, Stăpânul casei a amplificat invitația Sa, zicând: „Ieși la drumuri și la garduri și silește-i să intre ca să mi se umple casa” (Luca 14, 23). După ce s-a împlinit și porunca aceasta, toată casă s-a umplut de oameni care niciodată nu s-au considerat vrednici să fie invitați la o cină în casa aceea. Totuși, Stăpânul casei S-a supărat pe cei care n-au răspuns inițial chemării Sale, zicând: „nici unul din bărbații aceia care au fost chemați (și n-au răspuns) nu va mai gusta din cina Mea” (Luca 14, 24).\nDupă tâlcuirea Sfinților Părinți, cele trei categorii de oameni care au fost chemați la cină sunt foarte diferite între ele. Cea dintâi categorie de invitați reprezintă elita sau conducătorii poporului evreu, care îndrumau spiritual poporul, dar care au refuzat să primească Evanghelia lui Hristos, Fiul Tatălui ceresc, Care S-a făcut Om din iubire pentru oameni și pentru mântuirea lor.\nA doua categorie de invitați la cină (săraci, neputincioși, orbi și șchiopi) reprezintă mulțimile de oameni săraci și bolnavi, care vin la Hristos să asculte cuvântul Evangheliei Sale și să fie vindecați de El.\nA treia categorie de invitați, „cei de la drumuri și garduri”, sunt mulțimi de călători în lume pe drumuri întortocheate sau confuze, fără destinație precisă, trăitori la limitele existenței, în afara comuniunii adevărate în harul mântuitor. Aceștia reprezintă neamurile păgâne sau popoarele care, deși erau religioase, nu-L cunoșteau pe singurul Dumnezeu adevărat, Creatorul și Mântuitorul lumii. Și aceste popoare sunt chemate de Hristos la cină în casa Tatălui ceresc, care este Biserica, acum arvună, anticameră și icoană a Împărăției Lui Dumnezeu.\nCina Euharistică, arvuna Împărăției cerurilor§ Evanghelia de astăzi este într-un fel Evanghelia tainei libertății omului, dar și a libertății lui Dumnezeu. Noi avem libertatea de a spune „da” sau „nu” lui Dumnezeu când ne cheamă la mântuire și viață veșnică. Însă cine nu răspunde pozitiv la invitația de-a veni la Cina cea de Taină, la ospățul iubirii milostive și darnice a lui Dumnezeu, acela pierde bucuria de a fi veșnic împreună cu Domnul casei cerești. Pe de altă parte, libertatea Stăpânului Care invită la Cină se vede mai ales din faptul că dacă cei dintâi chemați refuză invitația Lui, El are libertatea de a modifica planul Său și de-a prefera pe alții. Prin urmare, nimeni nu poate zădărnici planul lui Dumnezeu de mântuire a lumii, pentru că iubirea Lui milostivă se revarsă peste vidul spiritual al celor care nu răspund chemării Sale.\nAșadar, Evanghelia de astăzi ne privește și pe noi creștinii, întrucât și noi suntem uneori înclinați să repetăm greșelile căpeteniilor poporului lui Israel. Și noi inventăm uneori scuze că nu mai găsim timp de rugăciune, nu mai găsim timp pentru Spovedanie, pentru pocăință, deoarece suntem robiți de prea multe griji, de grijile zilei de astăzi și ale zilei de mâine. Atât de mult suntem uneori legați de cele materiale și de programe de activitate suprasolicitante, încât nu mai găsim timpul necesar pregătirii hranei duhovnicești pentru suflet și nici timpul necesar pentru a înveșmânta sufletul în haina luminoasă a harului și a virtuților izvorâte din rugăciunea neîncetată a minții și a inimii.\nPilda Evangheliei de astăzi vorbește, așadar, despre taina sau misterul mântuirii lumii în Iisus Hristos, Care cheamă oamenii la mântuire, prin binevestirea Evangheliei Împărăției lui Dumnezeu și prin instituirea Cinei de Taină sau a Euharistiei, ca arvună a prânzului din Împărăția cerurilor, ca ospăț care pregătește bucuria comuniunii veșnice a oamenilor cu Dumnezeu, după ce ei s-au curățit de păcate prin Botez și prin Spovedanie.\nÎn sens mistic sau duhovnicesc, cina Stăpânului casei semnifică iubirea lui Dumnezeu dăruită oamenilor și viața oamenilor trăită în comuniune cu Dumnezeu în Biserică. De aceea, mai ales în această perioadă de pregătire pentru sărbătoarea Nașterii Domnului, invitația Stăpânului la cină are și înțelesul de chemare la Sfânta Euharistie, împărtășindu-ne cu Trupul și Sângele Mântuitorului Iisus Hristos, spre iertarea păcatelor și spre viața de veci.\nDeci, prima învățătură duhovnicească practică a acestei Evanghelii pentru perioada Postului Nașterii Domnului este chemarea de a ne curăți de păcate prin Taina Pocăinței (Spovedaniei) și a ne împărtăși cu Trupul și Sângele Domnului, pentru a primi sănătate și mântuire, trezvie a sufletului și sfințire a simțurilor, pace și bucurie cerească.\nTotodată, Evanghelia care cuprinde Pilda celor poftiți la cină a fost rânduită de Biserică să fie citită în această perioadă de pregătire pentru sărbătoarea Nașterii Domnului Iisus Hristos și pentru a ne îndemna să fim milostivi și darnici, precum este Stăpânul Care invită la cină, să ajutăm pe cei săraci, pe cei bolnavi, pe cei călători, pe cei singuri și pe toți cei întristați.\nSă ne ajute Bunul Dumnezeu ca în această perioadă de pregătire pentru a primi pe Pruncul Iisus ca să Se nască duhovnicește în peștera și ieslea sufletului nostru să sporim grija noastră pentru mântuirea sufletului și să ne sfințim simțirile prin rugăciune și post, prin pocăință și Spovedanie, prin milostenie și prin împărtășirea mai deasă cu Trupul și Sângele lui Hristos ca participare la Cina Domnului, care este arvuna Împărăției cerurilor, spre slava Preasfintei Treimi și spre a noastră mântuire. Amin!\n","date":"7 decembrie 2011","img":"/cuvant-duhovnicesc/dumnezeu-cheama-oamenii-la-mantuire/featured.jpg","lang":"ro","langName":"Română","largeImg":"/cuvant-duhovnicesc/dumnezeu-cheama-oamenii-la-mantuire/featured_hu_e742668200b8d3b8.jpg","month":[{"title":"2011-12","url":"/month/2011-12/"}],"permalink":"/cuvant-duhovnicesc/dumnezeu-cheama-oamenii-la-mantuire/","series":[],"smallImg":"/cuvant-duhovnicesc/dumnezeu-cheama-oamenii-la-mantuire/featured_hu_d60eda543fad0024.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 28-a După Rusalii","url":"/tags/duminica-a-28-a-dup%C4%83-rusalii/"},{"title":"Pilda Celor Poftiți La Cină","url":"/tags/pilda-celor-pofti%C8%9Bi-la-cin%C4%83/"}],"timestamp":1323216000,"title":"Dumnezeu cheamă oamenii la mântuire","year":[{"title":"2011","url":"/year/2011/"}]},{"authors":[{"title":"","url":"/authors/patriarhul-daniel/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Evanghelia Duminicii a XXVI-a după Rusalii (Pilda bogatului căruia i-a rodit țarina)\n„Zis-a Domnul pilda aceasta: Unui om bogat i-a rodit din belșug țarina. Și el cugeta în sine, zicând: Ce voi face că nu am unde să adun roadele mele? Și a zis: Aceasta voi face: Voi strica hambarele mele și mai mari le voi zidi și voi strânge acolo toate roadele mele și bunătățile mele; și voi zice sufletului meu: Suflete, ai multe bunătăți strânse pentru mulți ani; odihnește-te, mănâncă, bea, veselește-te. Însă Dumnezeu i-a zis: Nebune! În această noapte vor cere de la tine sufletul tău. Și cele ce ai pregătit ale cui vor fi? Așa se întâmplă cu cel ce-și adună comori pentru sine însuși și nu se îmbogățește în Dumnezeu.” (Luca 12, 16-21)\nSfânta Evanghelie din Duminica a XXVI-a după Rusalii a fost rânduită de Biserică să fie citită în această primă duminică a Postului Nașterii Domnului, pentru că este plină de învățături în ceea ce privește urcușul nostru duhovnicesc spre marea sărbătoare a Crăciunului, deoarece Dumnezeu, „bogat fiind întru milă” (Efeseni 2, 4), a voit ca prin Hristos „să arate în veacurile viitoare covârșitoarea bogăție a harului Său” (Efeseni 2, 5-7).\nÎn Sfânta Scriptură, bogăția și sărăcia nu sunt un scop în sine, ci ele pot fi prilej de apropiere sau de îndepărtare de Dumnezeu și de semeni. Iată de ce Sfânta Evanghelie se încheie cu aceste cuvinte: „Așa se întâmplă cu cel ce își adună comoară pentru sine însuși și nu se îmbogățește în Dumnezeu” (Luca 12, 21).\nPatima lăcomiei cauzează decăderea și însingurarea omului§ Pilda bogatului căruia i-a rodit țarina nu se referă la un om anume, ci bogatul lacom, nemulțumitor și nemilostiv poate fi orice om ajuns într-o stare de robie a sufletului său, printr-un atașament exclusiv de bunurile materiale limitate și trecătoare din lumea aceasta.\nBogăția nu este rea în sine, pentru că ea vine de la Dumnezeu, dar modul folosirii ei poate fi rău sau bun. Evanghelia ne arată că, deodată, pe neașteptate, Dumnezeu i-a făcut bogatului o surpriză cu o recoltă foarte mare de cereale, ca să vadă cum o folosește. Dumnezeu l-a miluit din belșug pe bogat fără ca acesta să fi avut vreun merit; i-a făcut un mare dar, așteptând ca și el, la rândul său, să facă daruri altora. Dar nu a fost așa. Recolta aceasta neașteptată, în loc să îl umanizeze pe bogat, îl dezumanizează; în loc să îl apropie de Dumnezeu și de semeni, îl îndepărtează de Dumnezeu și de semeni, îl însingurează. De ce? Pentru că atitudinea lui spirituală față de un dar material neașteptat care vine din mărinimia lui Dumnezeu devine o atitudine pătimașă, care-i schimbă însuși modul de a raționa, îl „înnebunește” din cauza lăcomiei sufletului său pentru bunurile materiale. În loc să mulțumească lui Dumnezeu și să îi ajute pe semenii săi care au nevoie de hrană, bogatul lacom uită de Dumnezeu și de semeni. El nici nu mulțumește lui Dumnezeu, nici nu miluiește pe săraci, ci se gândește doar la sine, se asigură material, dar se însingurează spiritual, nu se consultă cu nimeni, ci vorbește doar cu sine însuși, pentru că se gândește numai la sine însuși.\n„Suflete, ai multe bunătăți strânse pentru mulți ani; odihnește-te, mănâncă, bea, veselește-te” (Luca 12, 19) își spune sieși bogatul din Evanghelie. În planul său de viitor, bogatul folosește verbele: a se odihni, a mânca, a bea, a se veseli, însă între acestea nu apare verbul „a mulțumi”, nici verbul „a dărui”. Vedem, așadar, că sufletul bogatului nemulțumitor și nemilostiv a devenit întru totul trupesc, el nu mai este suflet duhovnicesc. Singura lui preocupare este aceea de a se supune trupului lacom de a mânca, de a bea și de a se veseli, în totală uitare de Dumnezeu și de semeni. Modul în care sufletul „se odihnește” este, de fapt, „îngroparea” lui în cele materiale. De aceea, Dumnezeu îi spune: „Nebune, în această noapte vor cere de la tine sufletul tău!” (Luca 12, 20). Sufletul a început deja să se îngroape în cele materiale, fiind înrobit de trupul care după moarte se va îngropa în materia pământului. Vedem aici o moarte spirituală, o cădere și o decădere a bogatului lacom și pătimaș, prin reducerea vieții umane la starea ei biologică, la dimensiunea ei pur materială: „Mănâncă, bea și te veselește, suflete!” (Luca 12, 19). Chiar veselia bogatului a fost tâlcuită de Sfântul Chiril al Alexandriei ca fiind veselia legată de plăcerile trupești pătimașe, provocate de îmbuibarea pântecelui cu mâncare și băutură.\nÎmbogățirea în Dumnezeu§ Marea iluzie a bogatului lacom de a-și construi fericirea numai pe averi materiale, pe care le adună în hambare noi, mai mari, este taxată de Evanghelie ca fiind o nebunie. De aceea, Dumnezeu îi spune acestui om pe care bogăția l-a dezaxat și l-a dezumanizat: „Nebune, în această noapte vor cere de la tine sufletul tău! Și cele ce ai pregătit ale cui vor fi?” (Luca 12, 20). Adică moartea te va desparte de toate averile materiale. Dar cine sunt, oare, cei care vor cere sau vor lua sufletul acestui om bogat, deoarece în textul Evangheliei nu se spune: „Dumnezeu îți va cere sufletul tău”, ci „vor cere”? Acest plural misterios s-ar putea referi fie la îngerii Domnului care duc sufletele oamenilor în fața Dreptului Judecător, fie la demonii care deja puseseră stăpânire asupra acestui om bogat prin patimile lăcomiei și ale plăcerilor trupești. Oricum, ceea ce contează în text este faptul că moartea fizică a omului are și o dimensiune spirituală, de evaluare a vieții pământești: „vor cere de la tine sufletul tău” înseamnă: vor cere să răspunzi de modul cum ai trăit viața pe pământ.\nEvanghelia se încheie printr-o concluzie de o mare gravitate: „Așa se întâmplă cu cel care își adună bogății (materiale) pentru sine însuși și nu se îmbogățește în Dumnezeu” (Luca 12, 21). Sfârșitul nefericit al bogatului lacom și nemilostiv este cauzat de patima sau obsesia lui pentru a acumula averi materiale trecătoare. Evanghelia ne arată însă că există și o altă formă de îmbogățire decât îmbogățirea cu averi materiale trecătoare. Și anume, îmbogățirea spirituală în Dumnezeu, adică îmbogățirea sufletului cu daruri spirituale, cultivate ca virtuți ale sufletului: credința, iubirea, smerenia, răbdarea, speranța, dărnicia sau milostenia ș.a. Aceste bogății sau comori spirituale se adună în sufletul nemuritor al omului, iar moartea fizică a trupului nu le poate risipi. Ele sunt lumina sufletelor sfinților.\nFaptele milosteniei trupești și sufletești§ Ne îmbogățim în Dumnezeu când Îi mulțumim pentru darul vieții și al sănătății, pentru ajutorul primit de la El, întrucât, prin rugăciune, iubirea lui Dumnezeu devine bogăția sufletului nostru.\nÎnsă ne îmbogățim și mai mult în Dumnezeu când din darurile primite de la El, ca semne ale iubirii Sale, dăruim și altora prin milostenie. De fapt, acesta este și scopul Sfintei Evanghelii de astăzi: să ne învețe că dărnicia lui Dumnezeu ne îndeamnă să fim și noi darnici sau milostivi, potrivit îndemnului Mântuitorului Iisus Hristos: „Fiți milostivi, precum Tatăl vostru Cel ceresc milostiv este!” (Luca 6, 36).\nÎnțelegând gravitatea cuvintelor Evangheliei de astăzi pentru bogații nemilostivi și în același timp speranța pe care o dau cuvintele Mântuitorului celor care se îmbogățesc spiritual în Dumnezeu, Biserica ne îndeamnă permanent să unim postul cu rugăciunea și cu milostenia. Iar milostenia poate fi materială (hrană, îmbrăcăminte, adăpost) sau spirituală, când oferim cuiva în dar un cuvânt bun, o vizită unui bolnav, o încurajare unui om deznădăjduit, o mângâiere unui om întristat, un sfat înțelept unui om dezorientat.\nÎn contrast cu milostenia care aduce bucurie, lăcomia aduce certuri între vecini, prieteni, rudenii, procese, bătăi, chiar și ucideri, aduce vrajbă între popoare. O mulțime de războaie au avut ca mobil principal lăcomia și duhul de stăpânire asupra altora. Iar sărăcia, dacă nu este convertită sau transformată în efort de îmbogățire spirituală a vieții omului în comuniunea cu Dumnezeu, aduce și ea multe rele, ca invidie, răzvrătire, ură, furt, violență, deznădejde.\nEvanghelia de azi e o lumină a folosirii bogăției ca dar al lui Dumnezeu care trebuie împărțit de cel bogat cu oamenii săraci. Acest adevăr este rezumat de poporul român în următoarele cuvintele inspirate din Evanghelie: „Dar din dar se face Rai”. Adică din darurile primite de la Dumnezeu trebuie să facem și noi daruri, ca să intrăm în Împărăția milostivirii lui Dumnezeu, după ce ne-am îmbogățit sufletește în relația noastră cu Dumnezeu, în har. De fapt, numai când devenim milostivi primim bucuria Raiului în sufletul nostru, întrucât ne asemănăm cu Dumnezeu Cel Milostiv.\nBiserica îndeamnă pe bogați să facă milostenie, iar pe săraci să ceară ajutorul lui Dumnezeu§ Luminată de Evanghelia lui Hristos, Biserica, de-a lungul veacurilor, i-a îndemnat pe împărații, regii și domnitorii creștini să facă milostenie. De pildă, la Bizanț, în Săptămâna Sfintelor Patimi ale Mântuitorului Hristos, împăratul vizita căminele de bătrâni, bolnavi și săraci, iar apoi oferea bani mulți Bisericii pentru ca aceasta să organizeze opera filantropică sau caritabilă pentru cei nevoiași. Tot așa și Biserica Ortodoxă Română i-a îndemnat pe domnitori, voievozi, boieri și pe toți oamenii înstăriți să facă milostenie, să îi ajute pe cei săraci, întrucât Însuși Hristos Domnul vine în mod tainic prin ei spre noi. Astfel, în Țările Române, primele bolnițe sau spitale, cămine de bătrâni, orfelinate și case pentru pelerini au fost organizate de Biserică adesea cu sprijinul creștinilor bogați și milostivi.\nDeși pentru monahi votul sărăciei de bunăvoie este o regulă, Biserica nu propovăduiește totuși sărăcia ca fiind un ideal și pentru credincioșii mireni, ci îi îndeamnă pe toți să practice milostenia sau ajutorarea săracilor, adică din darurile pe care le primesc de la Dumnezeu și le înmulțesc prin muncă să ofere și celor ce au mare nevoie de ajutor. Pe de altă parte, Biserica nu consideră sărăcia materială a omului ca fiind o stare de disperare, ci îndeamnă pe săraci să transforme sărăcia lor materială într-o îmbogățire spirituală, prin rugăciune și smerenie, prin cuvânt bun și faptă bună, prin hărnicie și speranță.\nÎn concluzie, Biserica ne îndeamnă să ne îmbogățim mai mult sufletește sau duhovnicește, prin credință, bunătate sufletească și fapte bune, unind postul cu rugăciunea și cu milostenia, spre slava Preasfintei Treimi și mântuirea noastră. Amin!\n","date":"16 noiembrie 2011","img":"/cuvant-duhovnicesc/hambare-pline-dar-suflet-gol/featured.jpg","lang":"ro","langName":"Română","largeImg":"/cuvant-duhovnicesc/hambare-pline-dar-suflet-gol/featured_hu_cc5d0e33ef299009.jpg","month":[{"title":"2011-11","url":"/month/2011-11/"}],"permalink":"/cuvant-duhovnicesc/hambare-pline-dar-suflet-gol/","series":[],"smallImg":"/cuvant-duhovnicesc/hambare-pline-dar-suflet-gol/featured_hu_cf6617b4bcac1efb.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminicii a 26-a După Rusalii","url":"/tags/duminicii-a-26-a-dup%C4%83-rusalii/"},{"title":"Pilda Bogatului Căruia I-a Rodit Țarina","url":"/tags/pilda-bogatului-c%C4%83ruia-i-a-rodit-%C8%9Barina/"}],"timestamp":1321401600,"title":"Hambare pline, dar suflet gol","year":[{"title":"2011","url":"/year/2011/"}]},{"authors":[{"title":"","url":"/authors/patriarhul-daniel/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Evanghelia Duminicii a XXV-a după Rusalii (Pilda samarineanului milostiv)\n„În vremea aceea a venit la Iisus un învățător de lege, ispitindu-L și zicând: Învățătorule, ce să fac ca să moștenesc viața de veci? Dar Iisus a zis către el: Ce este scris în Lege? Cum citești? Iar el, răspunzând, a zis: „Să iubești pe Domnul Dumnezeul tău din toată inima ta și din tot sufletul tău și din toată puterea ta și din tot cugetul tău, iar pe aproapele tău, ca pe tine însuți”. Atunci Iisus i-a zis: Drept ai răspuns; fă aceasta și vei fi viu. Dar el, voind să se îndreptățească pe sine, a zis către Iisus: Și cine este aproapele meu? Iar Iisus, răspunzând, a zis: Un om cobora de la Ierusalim la Ierihon, și a căzut între tâlhari, care, după ce l-au dezbrăcat și l-au rănit, au plecat lăsându-l aproape mort. Din întâmplare, un preot cobora pe calea aceea și, văzându-l, a trecut pe alături. De asemenea și un levit, ajungând în acel loc, venind și văzând, a trecut pe alături. Iar un samarinean, mergând pe cale, a venit la el și, văzându-l, i s-a făcut milă și, apropiindu-se, i-a legat rănile, turnând pe ele untdelemn și vin, și, punându-l pe asinul său, l-a dus la o casă de oaspeți și a purtat grijă de el. Iar a doua zi, scoțând doi dinari, i-a dat gazdei și i-a zis: Ai grijă de el și, ce vei mai cheltui, eu, când mă voi întoarce, îți voi da. Deci, care dintre aceștia trei ți se pare că a fost aproapele celui căzut între tâlhari? Iar el a zis: Cel care a făcut milă cu el. Iar Iisus i-a zis: Mergi și fă și tu asemenea.” (Luca 10, 25-37)\nBiserica a rânduit ca în Duminica a XXV-a după Rusalii să fie citită Evanghelia care conține Pilda samarineanului milostiv rostită de Mântuitorul Iisus Hristos ca fiind o tâlcuire a tainei mântuirii neamului omenesc și un dreptar pentru viața Bisericii și a fiecărui creștin în parte.\nÎntrucât lectura acestei Evanghelii precede începutul Postului Nașterii Domnului, Pilda samarineanului milostiv ne ajută să ne pregătim pentru această perioadă, să înțelegem semnificația ei duhovnicească, a postului unit cu rugăciunea și cu milostenia, ca urcuș interior al sufletului în comuniunea sfinților împlinitori ai voii lui Dumnezeu. Prin toate acestea ne pregătim să primim în „peștera” sufletului nostru pe Hristos Domnul Care Se naște duhovnicește în viața fiecărui creștin potrivit credinței și iubirii sale față de Dumnezeu și de oameni.\nCoborârea de la Ierusalim la Ierihon reprezintă înstrăinarea de Dumnezeu a omenirii păcătoase§ Pilda pe care Mântuitorul Iisus Hristos ne-o prezintă în Evanghelia de astăzi arată însăși taina mântuirii neamului omenesc. Omul care cobora de la Ierusalim spre Ierihon și a căzut între tâlhari, fiind dezbrăcat, rănit și lăsat aproape mort, reprezintă neamul omenesc, care din pricina păcatelor a căzut în multe patimi, adevărați tâlhari răpitori și ucigași de suflete. Coborârea de la Ierusalim spre Ierihon înseamnă degradarea omenirii prin înstrăinarea ei de Dumnezeu. Astfel, omul păcătos decade, devine aproape mort sufletește și coboară spre moarte biologică, pentru că „plata păcatului este moartea” (Romani 6, 23). Totuși, el trebuia să fie ajutat „pe calea vieții”, adică în cursul istoriei mântuirii, de către preoții și leviții Vechiului Testament. Însă aceștia au devenit cu timpul învățători formaliști și ritualiști ai Legii Vechi, fiind incapabili să unească adevărul credinței cu iubirea milostivă, ca să aducă omului căzut în boala păcatului harul mântuitor care-l vindecă și îi dăruiește viață veșnică.\nSamarineanul milostiv, aparent un simplu călător sau pelerin, după cum ne spune Evanghelia, era considerat de evrei ca fiind un străin. De fapt, toți samarinenii erau considerați inferiori evreilor fiind de alt neam și de altă credință, adică înstrăinați de credința iudaică din cauza unor influențe străine și, ca atare, disprețuiți de iudei, cu toate că locuiau în regiuni vecine cu ei. Dar tocmai aici se descoperă înțelesul tainic al pildei, și anume că cel care are milă de omul rănit este un călător străin, diferit ca neam și credință, nu un prieten sau conațional al celui rănit. Chiar mai mult decât atât, călătorul milostiv este cineva de la care un evreu nu se aștepta niciodată să primească vreun ajutor. Așadar, ceea ce distinge pe samarineanul acesta călător de preotul și levitul Legii Vechi este milostivirea sau bunătatea sufletului său. În acest sens, Evanghelia spune: „I s-a făcut milă de cel rănit aproape de moarte” (cf. Luca 10, 33). A mers spre el, l-a ridicat din locul în care fusese lăsat de tâlhari, i-a legat rănile și a turnat pe ele untdelemn și vin, apoi l-a așezat pe asinul său și l-a dus la o casă de oaspeți. Această faptă bună a Samarineanului milostiv, adică a Mântuitorului Hristos, înseamnă ridicarea naturii umane căzută în păcat și rănită de patimi. Hristos Domnul o unge cu untdelemnul Botezului (Sfântul și Marele Mir) care se dăruiește omului spre vindecare de păcat și creștere spirituală.\nIar vinul turnat pe răni înseamnă vinul Sfintei Euharistii, adică Sângele Domnului, pe care omul îl primește în Sfânta Împărtășanie dimpreună cu Trupul Domnului „spre vindecarea sufletului și a trupului”, „spre iertarea păcatelor și viață veșnică”.\nBiserica, spitalul în care se vindecă rănile pricinuite de păcate§ Casa de oaspeți în care se vindecă omul rănit de tâlhari reprezintă Biserica. Călătorul samarinean care a salvat pe omul căzut între tâlhari a dăruit doi dinari celui care era gazda casei de oaspeți și i-a zis: „Ai grijă de el și, ce vei mai cheltui, eu, când mă voi întoarce, îți voi da” (Luca 10, 35). Cei doi dinari au fost tâlcuiți de unii Sfinți Părinți ai Bisericii ca fiind Vechiul și Noul Testament care se oferă umanității spre vindecare și mântuire de păcate „în casa de oaspeți” care este Biserica. Acești doi dinari pot simboliza și cele două porunci ale iubirii de Dumnezeu și de aproapele. Cuvintele „când mă voi întoarce, îți voi da” se referă la a doua venire a Mântuitorului Hristos. Atunci El va răsplăti din belșug celor care în casa de oaspeți a lui Dumnezeu, adică în Biserică, s-au ostenit, cu timp și fără timp, pentru mântuirea oamenilor, pentru vindecarea și ridicarea lor din păcate și pentru dobândirea vieții veșnice.\nÎntrucât casa de oaspeți în care se vindecă cei răniți de păcate și patimi reprezintă Biserica, Sfântul Ioan Gură de Aur spune că Biserica nu este tribunal în care oamenii sunt judecați, ci spital în care ei se vindecă.\nEvanghelia de astăzi ne arată, așadar, că tocmai un samarinean de la care nici unul dintre iudei nu se aștepta să-i facă vreun bine sau să-i fie de vreun folos săvârșește binele în mod dezinteresat. Fără a pretinde vreo recompensă sau vreo laudă, el săvârșește fapta bună doar pentru că îi este milă de omul suferind, doar pentru că este milostiv ca Dumnezeu Cel milostiv.\nFapta samarineanului milostiv reprezintă lucrarea iubirii milostive a lui Hristos pentru mântuirea oamenilor§ După ce a rostit Pilda samarineanului milostiv, Mântuitorul Iisus Hristos i-a cerut învățătorului de Lege să spună care dintre cei trei oameni pomeniți înainte poate fi considerat aproapele celui căzut între tâlhari. Iar acesta a răspuns: „Cel care a făcut milă cu el” (cf. Luca 10, 37). Auzind acest răspuns, Mântuitorul îi spune învățătorului de Lege: „Mergi și fă și tu asemenea” (Luca 10, 37). Prin urmare, Evanghelia de astăzi nu se mărginește la descrierea unui gest frumos, ci ea este și un îndemn clar și ferm la acțiune, la fapta cea bună: „Mergi și fă și tu asemenea”!\nAcest îndemn al Mântuitorului, care este de fapt concluzia practică a Pildei samarineanului milostiv, a fost urmat de Biserică încă de la începuturile sale. Astfel se explică opera filantropică sau lucrarea caritabilă a Bisericii de-a lungul veacurilor. Numele de Bunul samarinean a fost dat mai ales unor spitale. Deci, Samarineanul milostiv simbolizează iubirea lui Hristos și lucrarea filantropică sau caritabilă a Bisericii. Dar nu numai lucrarea Bisericii înțeleasă ca instituție, ci și cea a fiecărui creștin în parte. Aproapele este, așadar, orice om care ajută pe semenul său, dar și orice om care se află în nevoi și așteaptă ajutorul celorlalți oameni, indiferent de neam, rang, funcție sau vârstă. În consecință, fiecare om poate deveni chipul milostiv al Bunului Samarinean, al milostivirii Mântuitorului Iisus Hristos, după cum prin fiecare om Hristos Domnul poate arăta iubirea Sa în lume, dacă inima fiecărui om devine milostivă.\nDeci, samarinean milostiv este orice om care ajută pe semenul său aflat în situații dificile. Aproapele nostru nu este însă întotdeauna cel ce ne este nouă apropiat prin înrudire sau prin apropiere geografică sau fizică. Mulți părinți nu mai sunt cu adevărat aproapele pentru copiii lor pe care i-au abandonat, după cum mulți copii nu mai sunt aproapele pentru părinții lor pe care i-au părăsit și nu îi mai ajută. Mulți oameni, care erau cândva prieteni apropiați unii cu alții, s-au înstrăinat cu timpul unii de alții și au devenit indiferenți sau chiar ostili unii față de alții. Deci problema aproapelui nu este una de ordin spațial, ci una de ordin spiritual.\nAproapele poate fi omul prin care Dumnezeu ne ajută cu harul Său, adesea într-un mod neașteptat§ De multe ori ne vine în ajutor un străin pe care nu l-am văzut vreodată sau de la care niciodată nu ne-am așteptat să ne ajute. Evanghelia ne arată, așadar, că fiecare om din lumea aceasta, indiferent de etnie, stare socială sau vârstă, are o valoare eternă și unică. Fiecare om poate să devină mâinile iubirii milostive a lui Dumnezeu prin care El lucrează în lume ca să ridice și să vindece pe cel căzut sau suferind. În istoria poporului român, pentru a răsplăti rugăciunile multe ale celor care au suferit sau au dorit să împlinească un act de dreptate sau un ideal nobil ca libertatea sau unitatea națională, adesea Dumnezeu a lucrat chiar și prin oameni străini de neamul nostru. De pildă, România Mare s-a realizat mai ales prin conducători ai României ca regele Ferdinand și regina Maria, care nu aveau deloc sânge românesc în venele lor. Când Dumnezeu voiește ca să ridice și să ajute un popor, lucrează prin cine voiește El, când voiește și cum voiește, ca noi să învățăm că nu numai cei de un neam cu noi sau rude apropiate pot să ne ajute, ci, adesea, chiar și oameni străini de neamul nostru.\nAșadar, uneori, aproapele nu este un vecin sau un prieten, ci un străin, un om de la care nu te aștepți să primești ajutor, astfel încât harul lui Dumnezeu ne surprinde când lucrează prin el. De ce? Ca să nu ne punem nădejdea prea mult în oamenii cunoscuți, ci mai întâi în ajutorul lui Dumnezeu, Care poate face dintr-un străin un prieten pentru noi, în timp ce un prieten al nostru a devenit pentru noi un indiferent sau chiar un dușman. Fiecare dintre noi poate fi aproapele cuiva dacă devine mâinile iubirii milostive a lui Dumnezeu pentru oamenii aflați în nevoi. Unii oameni ajung la disperare pentru că nu mai simt pe nimeni ca fiind aproapele lor, deși mulți oameni se află în vecinătate cu ei. Nu mai au pe cineva apropiat ca să-i încurajeze când sunt dezorientați sau neputincioși. Unii își pierd cumpătul și chiar își curmă zilele dacă nu i-a ajutat nimeni la timpul potrivit, cu rugăciunea și cu prezența smerită și milostivă lângă ei.\nPrin urmare, Evanghelia de astăzi ne îndeamnă să fim, după posibilități, aproapele celui ce are nevoie de ajutorul nostru. În ultimii ani, Biserica noastră a intensificat opera de caritate, a înființat cantine pentru săraci, cămine pentru copii și case pentru bătrâni, unități medicale pentru bolnavi, iar prezența preoților de caritate se face simțită în spitale, în armată, în penitenciare, toate reprezentând o lucrare de Bun samarinean. Totuși, nevoia de ajutor fiind foarte mare, această activitate a Bisericii trebuie amplificată pentru a răspunde mai adecvat la îndemnul permanent al Mântuitorului Iisus Hristos: „Mergi și fă și tu asemenea”!\nSă arătăm iubire milostivă prin fapte, nu doar prin cuvinte§ Evanghelia care conține Pilda samarineanului milostiv nu este doar o istorioară frumoasă, ci ea este pentru noi toți un program, un îndemn la fapte bune, iar dacă lucrăm cu iubire și bucurie pentru mântuirea altora, lucrăm și pentru propria noastră mântuire, deoarece harul iubirii milostive a lui Hristos unește pe aproapele care ajută cu aproapele care este ajutat.\nDesigur, putem rosti predici frumoase despre iubirea de Dumnezeu și de aproapele, dar limbajul faptelor bune săvârșite în situații concrete, fapte izvorâte din iubire sinceră, smerită și milostivă, este mai convingător decât orice vorbire pentru oamenii aflați în nevoi, răniți de patimi, suferinzi de boală, sărăcie sau singurătate. E necesar ca Biserica să organizeze cât mai multe programe de ajutorare a acestora și împreună cu Statul și cu diferite instituții sau organizații să contribuie la alinarea suferinței lor. Astfel, mulți oameni vor simți că Bunul samarinean nu este o pildă din trecut, ci este iubirea lui Hristos lucrătoare și în prezent. Astfel, fiecare dintre noi poate deveni un slujitor al Domnului în „casa Lui de oaspeți”. Iar dacă în adăpostul milostivirii Lui vindecătoare „am cheltuit” sau am ajutat mai mult decât ni s-a cerut, Dumnezeu Preamilostivul ne va dărui nouă din belșug bucuria harului Său, la a doua venire a Sa, când va judeca toate persoanele și popoarele după criteriul iubirii milostive arătate oamenilor aflați în nevoi.\nÎn concluzie, putem spune că Evanghelia Duminicii a XXV-a după Rusalii este o Evanghelie a milostivirii și a vindecării. Iar iubirea nesfârșită a lui Dumnezeu-Tatăl, arătată în iubirea milostivă a lui Iisus Hristos față de toți oamenii și împărtășită Bisericii și lumii întregi prin Duhul Sfânt, ne îndeamnă să arătăm și noi iubire milostivă față de toți oamenii, spre slava Preasfintei Treimi și mântuirea noastră. Amin!\n","date":"9 noiembrie 2011","img":"/cuvant-duhovnicesc/samarineanul-milostiv-chipul-iubirii-lui-hristos-in-oameni/featured.jpg","lang":"ro","langName":"Română","largeImg":"/cuvant-duhovnicesc/samarineanul-milostiv-chipul-iubirii-lui-hristos-in-oameni/featured_hu_26896ca2f206d85f.jpg","month":[{"title":"2011-11","url":"/month/2011-11/"}],"permalink":"/cuvant-duhovnicesc/samarineanul-milostiv-chipul-iubirii-lui-hristos-in-oameni/","series":[],"smallImg":"/cuvant-duhovnicesc/samarineanul-milostiv-chipul-iubirii-lui-hristos-in-oameni/featured_hu_4c7ce22f10ba00ba.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminicii a 25-a După Rusalii","url":"/tags/duminicii-a-25-a-dup%C4%83-rusalii/"},{"title":"Pilda Samarineanului Milostiv","url":"/tags/pilda-samarineanului-milostiv/"}],"timestamp":1320796800,"title":"Samarineanul milostiv - chipul iubirii lui Hristos în oameni","year":[{"title":"2011","url":"/year/2011/"}]},{"authors":[{"title":"","url":"/authors/patriarhul-daniel/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Evanghelia la Duminica a XXIV-a după Rusalii (Învierea fiicei lui Iair)\n„În vremea aceea a venit la Iisus un om al cărui nume era Iair și care era mai-marele sinagogii. Și, căzând la picioarele lui Iisus, Îl ruga să intre în casa lui, că numai o fiică avea, ca de doisprezece ani, și ea era pe moarte. Și, pe când se ducea El, mulțimile Îl împresurau. Iar o femeie, care de doisprezece ani avea curgere de sânge și cheltuise cu doctorii toată averea ei și de nici unul n-a putut să fie vindecată, apropiindu-se pe la spate, s-a atins de poala hainei Lui și îndată s-a oprit curgerea sângelui ei. Și a zis Iisus: Cine este cel ce s-a atins de Mine? Dar toți tăgăduind, Petru și ceilalți care erau cu El au zis: Învățătorule, mulțimile Te îmbulzesc și Te strâmtorează, și Tu întrebi: Cine este cel ce s-a atins de Mine? Iar Iisus a zis: S-a atins de Mine cineva, căci am simțit o putere care a ieșit din Mine. Și femeia, văzându-se vădită, a venit tremurând și, căzând înaintea Lui, a spus de față cu tot poporul din ce pricină s-a atins de El și cum s-a tămăduit îndată. Iar El i-a zis: Îndrăznește, fiică, credința ta te-a mântuit. Mergi în pace! Și, încă vorbind El, a venit cineva de la mai-marele sinagogii, zicând: A murit fiica ta. Nu mai supăra pe Învățătorul. Dar Iisus, auzind, i-a răspuns: Nu te teme; crede numai și se va izbăvi. Și, venind în casă, n-a lăsat pe nimeni să intre cu El decât numai pe Petru și pe Ioan și pe Iacov și pe tatăl copilei și pe mamă. Și toți plângeau și se tânguiau pentru ea. Iar El a zis: Nu plângeți; n-a murit, ci doarme. Și râdeau de El, știind că a murit. Iar El scoțând pe toți afară și apucând-o de mână, a strigat zicând: Copilă, scoală-te! Și duhul ei s-a întors și a înviat îndată; și a poruncit El să i se dea copilei să mănânce. Și au rămas uimiți părinții ei. Iar El le-a poruncit să nu spună nimănui ce s-a întâmplat.” (Luca 8, 41-56)\nEvanghelia Duminicii a XXIV-a după Rusalii se numește și „Evanghelia învierii fiicei lui Iair”. Totuși, în această Evanghelie nu este vorba doar despre învierea fiicei lui Iair, ci și despre vindecarea unei femei bolnave, care de doisprezece ani suferea de curgere de sânge, de hemoragie. Evanghelia de astăzi este la prima vedere o prezentare a suferinței și a întristării. Dar în mijlocul suferinței și întristării oamenilor, Hristos Domnul, iubitorul de oameni, Doctorul sufletelor și al trupurilor, arată marea Lui milostivire sau compasiune pentru oameni, vindecându-i.\nSmereniei mai-marelui sinagogii îi răspunde milostivirea lui Iisus§ Evanghelia ne arată că mai-marele sinagogii din Capernaum, pe nume Iair, om cu vază în comunitatea iudaică religioasă ce se aduna în fiecare sâmbătă și sărbătoare la sinagogă, avea o fiică de doisprezece ani care se zbătea între viață și moarte. Aceasta era singurul copil pe care îl avea Iair. Auzind el de Mântuitorul Iisus Hristos că a vindecat o mulțime de bolnavi și a ridicat o mulțime de oameni căzuți în păcate, și-a făcut loc printre cei care-L împresurau pe Iisus, a îngenuncheat la picioarele Lui, i-a spus durerea sa și L-a rugat să meargă la casa sa pentru a vindeca pe fiica sa grav bolnavă.\nVedem că acest conducător al sinagogii din Capernaum avea o smerenie adâncă. În general, mai-marii sinagogilor erau ostili lui Iisus, aveau multe îndoieli cu privire la învățătura Lui, deoarece li se părea că El introduce noi învățături, o nouă orientare în religia poporului evreu. De aceea Îl priveau cu suspiciune, rezervă și îndoială. Însă acest mai-mare al sinagogii din Capernaum, numit Iair, are multă încredere în Iisus și se apropie de El cu respect și profundă smerenie. El cade la picioarele lui Iisus ca în fața unui Domn al vieții și Îi cere ceea ce nimeni altul nu poate să-i dăruiască, și anume vindecarea fiicei sale care se lupta cu moartea. Prin urmare, acest mai-mare al sinagogii se deosebește de toți ceilalți conducători de sinagogi. Deși făcea parte dintr-o tagmă care-L contesta pe Iisus, el se apropie de Iisus, cade în genunchi în fața Lui, îi cere să meargă să-i vindece fiica sa, deoarece are credință tare că în Iisus sunt prezente și lucrătoare puterea, înțelepciunea și iubirea milostivă a lui Dumnezeu față de oameni. După ce a văzut smerenia și credința lui Iair, Iisus i-a spus că va veni să-i vindece fiica bolnavă.\nIisus evidențiază și credința puternică a unei femei suferinde§ Dar înainte de a ajunge Iisus la casa unde se afla fiica bolnavă a lui Iair, în fața Lui a apărut o altă persoană suferindă și întristată, o femeie bolnavă de doisprezece ani de curgere de sânge, adică de hemoragie, care cheltuise toată averea sa cu medicii, dar nu se vindecase. Această femeie s-a atins de haina lui Iisus pe furiș, venind plecată, smerită, pe la spate. În momentul când s-a atins de Iisus, ea s-a vindecat. Dar Iisus a întrebat: „Cine este cel ce s-a atins de Mine?” (Lc. 8, 45). Iar Petru a zis: „Învățătorule, mulțimile Te îmbulzesc și Te strâmtorează, și Tu zici: Cine este cel ce s-a atins de Mine?” (Lc. 8, 45). Atât de multă lume dorea să se atingă de Iisus, încât nimeni nu mai putea ști cine anume s-a atins de El. Totuși, Iisus voia să scoată în evidență o persoană care se deosebea de toți oamenii care s-au atins atunci de El. Această persoană era o femeie care se deosebea de toți ceilalți prin multa ei credință și prin adânca ei smerenie. Întrucât era foarte credincioasă și smerită, Hristos a voit să o vindece și să o arate tuturor. Din smerenie și sfială ea se ascundea și nu îndrăznea să vină în fața lui Iisus, să-I ceară vindecare. Dar ea avea credința fermă că doar dacă se va atinge de haina lui Iisus se va vindeca. Și așa s-a întâmplat. Însă când a auzit pe Iisus întrebând: „Cine este cel ce s-a atins de Mine? Pentru că am simțit o putere care a ieșit din Mine” (Lc. 8, 46), atunci femeia a înțeles că aceasta era puterea care a vindecat-o pe ea. Cuvintele Mântuitorului „am simțit puterea care a ieșit din Mine” ne arată că Hristos-Domnul lucra cu putere dumnezeiască, cu puterea harului dumnezeiesc. El vindecă boala și dăruiește plinătate vieții, mai ales când viața omului se îndreaptă spre moarte, deoarece numai El este Izvorul vieții depline și Vindecătorul sau Mântuitorul omului.\nDarurile credinței§ Iubirea milostivă a lui Hristos, Dumnezeu-Omul, este sensibilă față de suferința umană. Dumnezeu nu a creat nici boala, nici suferința, nici moartea. Acestea nu fac parte din chipul lui Dumnezeu Cel veșnic Viu, după care a fost creat omul. Suferința, boala și moartea sunt urmările păcatului, iar Hristos-Domnul a venit în lume ca să vindece pe oameni de păcat, de boală, de stricăciune și de moarte. Vedem în această minunată lucrare vindecătoare a lui Iisus, relatată de Evanghelie și o împlinire în Hristos a profeției proorocului Isaia, care, cu multe veacuri înainte de întruparea sau înomenirea Fiului lui Dumnezeu, a profețit despre Mesia ca fiind un „Om al durerilor și cunoscător al suferinței” (Is. 53, 3). Femeia bolnavă de hemoragie, simțind că a fost oarecum văzută sau descoperită, a început să tremure de sfială și de emoție. Dar pe când ea tremura, Mântuitorul Iisus Hristos a încurajat-o și i-a zis: „Îndrăznește, fiică, credința ta te-a mântuit. Mergi în pace!” (Luca 8, 48). Nu i-a spus „îndrăznește, femeie”, cum de obicei se exprima Iisus când vorbea cu femeile, ci i-a zis fiică. Adesea, când Mântuitorul numește pe cineva fiu sau fiică, acest fapt înseamnă că El a recunoscut în persoana respectivă o credință foarte puternică. De aceea, femeia vindecată este numită de El fiică. Apoi Iisus îi spune: „Mergi în pace!” Vedem cum Mântuitorul Iisus Hristos, după ce a remarcat smerenia acestei femei, a prețuit și multa ei credință numind-o fiică, iar apoi a binecuvântat-o zicându-i: „Mergi în pace”.\nTrei daruri i-a oferit Mântuitorul acestei femei care a suferit timp de doisprezece ani de hemoragie, și anume: darul sănătății, onoarea de fiică duhovnicească și binecuvântarea unei vieți sănătoase, fără boală. Desigur, multa ei smerenie și credința ei puternică proveneau și din îndelunga ei suferință. Deși ea a făcut tot ce s-a putut pentru a fi vindecată de medici, totuși nu a primit vindecare. De aceea a căutat pe singurul doctor care o mai putea vindeca: pe Iisus Hristos, Dumnezeu-Omul, Cel ce „vindecă toată boala și toată neputința în popor” (cf. Matei 9, 35).\nÎnvățăm de la această femeie smerită și suferindă de doisprezece ani, care, de fapt, murea lent, în fiecare zi, prin hemoragia neîntreruptă din trupul ei, că darul sănătății pe care ni l-a dat Dumnezeu trebuie păstrat, dar și căutat atunci când l-am pierdut. Doisprezece ani de căutare a vindecării, doisprezece ani de stăruință pentru a dobândi sănătatea au făcut din femeia aceasta un mare învățător pentru noi toți! Ea nu cade în deznădejde sau disperare. Ea caută medici, se luptă cu boala, se roagă, stăruie să-și recapete sănătatea și să-și aline suferința, până când, la sfârșitul puterilor ei și la capătul științei medicale umane a doctorilor, întâlnește pe Hristos-Domnul, Doctorul sufletelor și al trupurilor noastre, Care îi dăruiește sănătate deplină, o numește fiică duhovnicească și o binecuvântează.\nPrin învierea fiicei lui Iair, Hristos-Domnul arată puterea Sa dumnezeiască§ În celălalt registru al său, Evanghelia ne arată întristarea lui Iair. După ce Mântuitorul a vindecat femeia bolnavă de hemoragie, cineva din casa lui Iair vine și-i spune acestuia: „A murit fiica ta. Nu mai supăra pe Învățătorul” (Lc. 8, 49). La vestea morții fiicei sale, Iair este copleșit de durere. Dar Mântuitorul Iisus Hristos îi spune: „Nu te teme; crede numai și se va izbăvi” (Lc. 8,50), crede, și ea se va ridica din moarte!\nApoi Iisus a mers la casa unde se afla fiica moartă. Într-o atmosferă de mare gravitate și liniște, în prezența numai a trei ucenici ai Săi, Petru, Iacob și Ioan, precum și a părinților copilei, Hristos a săvârșit minunea învierii din morți a fiicei lui Iair și a redat-o părinților ei. Hristos Mântuitorul S-a adresat fetei al cărei trup fusese deja părăsit de suflet, zicând: „copilă, scoală-te!” (Lc. 8, 54). În momentul acela, spune Sfânta Evanghelie, „duhul ei s-a întors și a înviat îndată” (Lc. 8, 55). Ca să arate realitatea învierii ei, „a poruncit Iisus să-i dea să mănânce” (Lc. 8, 55), iar părinților ei, uimiți de puterea Lui, Mântuitorul „le-a poruncit să nu spună nimănui ce s-a întâmplat” (Lc. 8, 56). Iisus a îngăduit să rămână în casă, unde era fiica moartă, doar trei ucenici ai Săi Petru, Iacob și Ioan, tatăl și mama copilei. Martori oculari ai săvârșirii minunii au fost deci numai oamenii credincioși și îndurerați, nu cei curioși și gălăgioși. De ce? Pentru că Iisus nu face din minune un spectacol, întrucât minunea săvârșită de El este semn smerit al iubirii Sale dumnezeiești milostive și compătimitoare. De aceea, în casa lui Iair, Iisus voind să arate că nu face minuni pentru a fi lăudat, poruncește părinților copilei să nu spună nimănui ce s-a întâmplat.\nEvanghelia speranței și a vindecării§ Vedem, așadar, legătura dintre smerenia lui Iair, smerenia femeii bolnave de hemoragie și smerenia lui Iisus. Acest Iair, părinte copleșit de durere, devine, ca și femeia vindecată de hemoragie, mare învățător pentru toți oamenii, dar mai ales pentru părinți, întrucât are smerenie adâncă, credință puternică și dragoste milostivă de părinte care se identifică până la capăt cu suferința copilului bolnav. Iar pentru că Iair este un părinte bun și milos, Dumnezeu îi arată bunătate și milostivire, prin învierea fiicei sale. Din această Evanghelie învățăm că un creștin cu adevărat smerit nu cade în deznădejde, ci caută tot timpul cum să-și redobândească sănătatea ca dar al lui Dumnezeu. El știe că și atunci când nu se vindecă boala trupului său, totuși Dumnezeu dorește mântuirea sufletului său și dobândirea vieții veșnice. Deci, Evanghelia de astăzi este Evanghelie a speranței, a vindecării și a învierii omului prin iubirea milostivă a lui Dumnezeu.\nSă ne ajute Bunul Dumnezeu să cultivăm și noi smerenia, credința și nădejdea care ne ajută să ne vindecăm de boli și de păcate, spre slava Preasfintei Treimi și mântuirea noastră. Amin!\n","date":"3 noiembrie 2011","img":"/cuvant-duhovnicesc/credinta-si-smerenia-aduc-tamaduirea-de-boala-si-invierea-din-morti/featured.jpg","lang":"ro","langName":"Română","largeImg":"/cuvant-duhovnicesc/credinta-si-smerenia-aduc-tamaduirea-de-boala-si-invierea-din-morti/featured_hu_a6a0e9633d54677a.jpg","month":[{"title":"2011-11","url":"/month/2011-11/"}],"permalink":"/cuvant-duhovnicesc/credinta-si-smerenia-aduc-tamaduirea-de-boala-si-invierea-din-morti/","series":[],"smallImg":"/cuvant-duhovnicesc/credinta-si-smerenia-aduc-tamaduirea-de-boala-si-invierea-din-morti/featured_hu_833a91cea3d06ca4.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 24-a După Rusalii","url":"/tags/duminica-a-24-a-dup%C4%83-rusalii/"},{"title":"Învierea Fiicei Lui Iair","url":"/tags/%C3%AEnvierea-fiicei-lui-iair/"}],"timestamp":1320278400,"title":"Credința și smerenia aduc tămăduirea de boală și învierea din morți","year":[{"title":"2011","url":"/year/2011/"}]},{"authors":[{"title":"","url":"/authors/adrian-nicolae-petcu/"}],"categories":[{"title":"Istorie","url":"/categories/istorie/"}],"content":"La 1 noiembrie 1938, părintele Constantin Sârbu era numit paroh al noii parohii de la Bariera Vergului din București. Parohia se afla la limita estică a Capitalei, într-o zonă în care problemele sociale erau de notorietate, iar lăcașul de cult lipsea. Însă părintele Sârbu avea o bogată experiență în activitatea misionară, astfel încât situația în care se afla parohia nu îl descuraja. Era convins că numai prin rugăciune și muncă va învinge toate greutățile care i se prefigurau.\nInițial a slujit într-o încăpere de la subsolul „Așezămintelor Regina Elena\u0026quot;, aflate în apropiere, devenind doctorul sufletelor pacienților tratați aici.\nDupă îndelungate demersuri pentru achiziționarea terenului, în 1942, părintele Constantin Sârbu scria mareșalului Ion Antonescu:\n„Enoriașii Parohiei Parcul Călărași, din Bariera Vergului, au izbutit, după 3 ani și jumătate de așteptare și suferință, să-și capete terenul pentru construcția bisericii sale. De nu ați fi fost Domnia Voastră, care să încredințați IPS Patriarh rezolvarea prin arbitraj definitiv a dificultăților ce se puneau în calea obținerii terenului bisericii, enoriașii ar mai fi așteptat alți ani de zile și tot nu ar fi putut intra în posesia terenului respectiv. […]\nDar creștinii din Bariera Vergului vor să răspundă la fapta Domniei Voastre cu fapte: vor adică să se apuce de îndată să-și facă biserica. Au adunat până acum, prin donațiuni, cca 100.000 cărămizi, 500 m.c. pietriș, 500 m.c. nisip. Un om de inimă ne donează caloriferul și instalația lui cu aer condiționat, a cărui valoare atinge suma de cca 3 milioane. Un alt creștin donează pictura bisericii. Fetele și femeile creștine din parohie, printr-o contribuție lunară de 100 lei, fac catapeteasma bisericii. Fabrica Koșca ne dă țigla pentru acoperiș. Noi înșine am strâns suma de cca 1 milion. Dar toate aceste donațiuni mari pentru vremurile noastre sunt totuși f. neînsemnate, în raport cu ceea ce ne trebuie\u0026quot;.\nAșa se face că la 28 iulie 1943, în prezența mareșalului, era pusă piatra de temelie a Bisericii „Sf. Împărați Constantin și Elena\u0026quot;, despre care părintele spunea că urma să aibă un subsol impunător, cu săli de lectură și o sală de conferințe, altfel spus „biserica culturii\u0026quot;.\n„Deasupra, spunea părintele, sub măiastra catapeteasmă, va fi biserica credinței. Și mai târziu, nădăjduim să înființăm un orfelinat pentru fetițe, o cantină pentru infirmi și bătrâni, asupra cărora văpăile acestui altar să-și reverse lumina alinătoare.\u0026quot;\nProiectul părintelui Constantin a fost finalizat, cu mari greutăți, la 17 aprilie 1949, cu ocazia sfințirii săvârșite de ierarhul Nifon Criveanu, fost mitropolit al Olteniei.\n","date":"2 noiembrie 2011","img":"/istorie/parintele-constantin-sarbu-despre-biserica-parcul-calarasi-bariera-vergului-din-bucuresti/featured.jpg","lang":"ro","langName":"Română","largeImg":"/istorie/parintele-constantin-sarbu-despre-biserica-parcul-calarasi-bariera-vergului-din-bucuresti/featured_hu_71f24ee226111ffd.jpg","month":[{"title":"2011-11","url":"/month/2011-11/"}],"permalink":"/istorie/parintele-constantin-sarbu-despre-biserica-parcul-calarasi-bariera-vergului-din-bucuresti/","series":[],"smallImg":"/istorie/parintele-constantin-sarbu-despre-biserica-parcul-calarasi-bariera-vergului-din-bucuresti/featured_hu_c5415c0b3c3c50f8.jpg","tags":[{"title":"Părintele Constantin Sârbu","url":"/tags/p%C4%83rintele-constantin-s%C3%A2rbu/"},{"title":"Biserica „Parcul Călărași - Bariera Vergului“","url":"/tags/biserica-parcul-c%C4%83l%C4%83ra%C8%99i---bariera-vergului/"}],"timestamp":1320192000,"title":"Părintele Constantin Sârbu despre Biserica „Parcul Călărași - Bariera Vergului“ din București","year":[{"title":"2011","url":"/year/2011/"}]},{"authors":[{"title":"","url":"/authors/patriarhul-daniel/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Evanghelia Duminicii a XXIII-a după Rusalii (Vindecarea demonizatului din ținutul Gherghesenilor)\n„În vremea aceea a venit Iisus cu corabia în ținutul Gherghesenilor, care este în fața Galileii. Și, ieșind pe uscat, L-a întâmpinat un bărbat din cetate, care avea demon și care de multă vreme nu mai punea haină pe el și în casă nu mai locuia, ci prin morminte. Și văzând pe Iisus, strigând, a căzut înaintea Lui și cu glas mare a zis: Ce ai cu mine, Iisuse, Fiul lui Dumnezeu Celui Preaînalt? Rogu-Te, nu mă chinui!, fiindcă poruncea duhului necurat să iasă din om, pentru că de mulți ani îl stăpânea; și era legat în lanțuri și în obezi, păzindu-l, dar el, sfărâmând legăturile, era dus de demon în pustie. Și l-a întrebat Iisus, zicând: Care-ți este numele? Iar el a zis: Legiune. Căci demoni mulți intraseră în el. Și-L rugau pe El să nu le poruncească să meargă în adânc. Și era acolo o turmă mare de porci, care pășteau pe munte. Și L-au rugat să le îngăduie să intre în ei; iar El le-a îngăduit. Și, ieșind demonii din om, au intrat în porci, iar turma s-a aruncat de pe țărm în lac și s-a înecat. Iar păzitorii, văzând ce s-a întâmplat, au fugit și au vestit în cetate și prin sate. Și au ieșit să vadă ce s-a întâmplat și au venit la Iisus și au găsit pe omul din care ieșiseră demonii, îmbrăcat și întreg la minte, șezând jos, la picioarele lui Iisus, și s-au înfricoșat. Și cei ce văzuseră le-au spus cum a fost izbăvit demonizatul. Și L-a rugat pe El toată mulțimea din ținuturile Gherghesenilor să plece de la ei, căci erau cuprinși de frică mare. Iar El, intrând în corabie, S-a întors înapoi. Iar bărbatul din care ieșiseră demonii Îl ruga să rămână cu El. Iisus însă i-a dat drumul, zicând: Întoarce-te la casa ta și spune cât bine ți-a făcut ție Dumnezeu. Și el a plecat, vestind în toată cetatea cât bine i-a făcut Iisus.” (Luca 8, 26-39)\nSfânta Evanghelie din Duminica a XXIII-a după Rusalii ne arată puterea dumnezeiască a Mântuitorului nostru Iisus Hristos ca putere de vindecare a oamenilor posedați de demoni.\nDescrierea stării jalnice în care se afla omul chinuit de demon din ținutul Gherghesenilor este foarte tulburătoare. Despre acesta, Evanghelia spune că nu se îmbrăca în haine, că nu locuia în casă, ci în morminte. Nu mai locuia printre oameni, ci era un om gol și înstrăinat. Deși era viu, el se comporta oarecum ca un mort care locuiește în morminte. Demonizatul nu mai gândește cu propriile sale facultăți sufletești, deoarece este posedat; adică mintea și trupul lui nu-i mai slujesc lui, ci sunt folosite de demonii care îl chinuiesc.\nDemonii mărturisesc dumnezeirea lui Iisus§ În această stare jalnică l-a găsit Mântuitorul Iisus Hristos pe acest om chinuit de demoni. În Evanghelie nu se spune că ar fi intervenit cineva pe lângă Iisus pentru ca acest om să fie vindecat. Duhul necurat care-l stăpânea striga cu spaimă către Iisus: „Ce ai cu mine, Iisuse, Fiul lui Dumnezeu Celui Preaînalt? Rogu-Te, nu mă chinui” (Luca 8, 28). În Evanghelia după Matei, demonii au o întrebare pe care o pun lui Iisus: „Ai venit aici mai înainte de vreme ca să ne chinuiești?” (Matei 8, 29). Din aceasta vedem că nu omul vorbea prin glasul omenesc, ci demonii care îl chinuiau spuneau aceste cuvinte.\nDemonii mărturiseau că Iisus este Fiul lui Dumnezeu Celui Preaînalt și știau că Iisus îi va judeca și-i va osândi în ziua judecății de apoi (ultime). Pentru ei, Judecătorul viilor și al morților venise acum prea devreme. Deci nu pentru că demonizatul ar fi cerut vindecare a fost el vindecat de Iisus, ci pentru că Iisus a avut milă de el.\nEvanghelia ne mai spune că Iisus a întrebat pe duhul necurat ascuns în omul posedat: „Care-ți este numele”?, iar el a răspuns: „Legiune” (Luca 8, 30). În Antichitate, o legiune militară avea între 4.200 și 6.000 de soldați. Deci o legiune de demoni pusese stăpânire pe acest om din ținutul Gherghesenilor.\nMai aflăm din Evanghelia de astăzi că acest om demonizat avea o putere neobișnuită, dar aceasta nu era puterea lui umană proprie, ci puterea demonilor care intraseră în el. De aceea, se spune că deși omul posedat era legat cu lanțuri și obezi, totuși el le sfărâma și pleca în pustie. Este deci inexplicabil din punct de vedere firesc cum poate un om singur să rupă lanțurile de fier sau obezile doar cu forță pur omenească.\nHristos Domnul arată mila Sa față de omul demonizat redându-i sănătatea și libertatea§ Încercarea comunității din cetatea Gherghesenilor de a-l menține pe acest om între oameni nu a dat nici un rezultat. Dimpotrivă, fiind chinuit de demoni, căuta singurătatea, nu comuniunea, dorea înstrăinarea, nu apropierea de oameni. Viața lui era un chin, deși era viu, totuși el trăia printre cei morți, adică în morminte. El era mort din punct de vedere spiritual și din punct de vedere social. Însă tocmai acest om chinuit de demoni și înstrăinat de oameni devine centrul atenției milostive a Mântuitorului Iisus Hristos. Demonii, văzând că Iisus S-a apropiat de omul pe care ei îl chinuiau, I-au cerut ca să-i lase să intre într-o turmă de porci, pentru a nu-i trimite în adânc, adică în adâncul iadului. Mântuitorul a acceptat ca demonii să intre în turma de porci, ieșind astfel din omul pe care îl chinuiau. Când, însă, demonii au intrat în turma de porci, aceasta s-a aruncat în mare și s-a înecat.\nMulți s-ar putea întreba de ce oare a îngăduit Mântuitorul Iisus Hristos ca demonii să iasă din omul posedat și să intre în turma de porci? De ce a eliberat El un om și a lăsat să fie duși la pierzare o mulțime de porci? Deoarece Mântuitorul Iisus Hristos cunoaște că sufletul omului are o valoare infinită, care nu se poate compara cu nimic din lumea aceasta, nici cu prețul animalelor, nici cu cel al obiectelor, indiferent cât de multe și de scumpe ar fi acestea. De unde știm aceasta? Din învățătura Mântuitorului Care spune: „Ce îi folosește omului să câștige lumea întreagă dacă își pierde sufletul său? Sau ce ar putea să dea omul, în schimb, pentru sufletul său?” (Marcu 8, 36-37).\nMântuirea și bucuria veșnică - scopul vieții omului§ Pentru Mântuitorul Iisus Hristos acest om are o valoare infinit mai mare decât toate bogățiile Gherghesenilor sau ale Gadarenilor (întrucât minunea s-a săvârșit în spațiul dintre cetățile Gherasa și Gadara). De ce? Mai întâi pentru că omul este creat după chipul lui Dumnezeu Cel veșnic viu și, ca atare, este chemat la viață veșnică. Dorința omului de comuniune și de bucurie veșnică este deci înscrisă în adâncul sufletului său ca un program pentru viitorul lui definitiv sau etern. În al doilea rând, se pare că acești locuitori ai ținutului Gherghesenilor erau prea mult preocupați de comerțul cu porci, s-au legat prea mult de cele materiale, adică prea mult erau interesați de câștigul material și prea puțin de viața duhovnicească. Uneori, Dumnezeu, ca să ne facă să căutăm mai mult câștigul sufletesc al vieții spirituale, îngăduie sau permite unele pagube materiale. Nu știm de ce ni se întâmplă să moară animalele, să vină o furtună care ne distruge casele sau inundații care fac să pierdem într-o clipă o agoniseală sau o avere de o viață. Totuși, în această pedagogie sau purtare de grijă, Dumnezeu nu simte o plăcere în a ne pedepsi, ci folosește mijloace mai aspre pentru a ne chema spre El, spre viața duhovnicească, spre mântuire.\nSuferința e îngăduită ca mijloc de dezlipire sau dezrobire a omului de averile limitate și trecătoare§ Nu totdeauna medicamentele care ni se dau pentru vindecarea bolilor trupești sunt dulci și plăcute. Adesea sunt amare și neplăcute. Tot așa, Doctorul sufletelor noastre, Iisus Hristos Domnul, îngăduie ca noi să trecem uneori prin suferință, prin încercare, prin pagube materiale, ca să nu ne mai legăm prea mult de averile limitate și trecătoare, ci să-L căutăm pe El, Cel nelimitat și netrecător (veșnic). Așa se explică îngăduința Mântuitorului ca vindecarea unui om demonizat să se facă pricinuind o pagubă materială locuitorilor cetății din care provenea acest om.\nEvanghelia ne arată că, fiind înspăimântați de această minune, locuitorii din ținutul Gherghesenilor L-au rugat pe Iisus să plece din hotarele lor. Nu știm exact de ce L-au rugat să plece. Se spune că „erau cuprinși de frică mare”, dar nu știm dacă spaima sau frica lor era cauzată doar de paguba făcută lor prin faptul că Iisus a permis demonilor să intre în turma de porci sau se temeau că, stând mult în apropierea cetății lor, Iisus ar putea să-i mustre și în alt mod. Oricum, ne-am fi așteptat ca oamenii din acest ținut să-I fi arătat lui Iisus un gest de recunoștință, zicându-i: „Deși porcii s-au înecat, e bine totuși că s-a vindecat acest om chinuit de demoni în mod cumplit. Este totuși bine că s-a făcut sănătos un om care prin purtarea lui violentă, plină de ură și de răutate față de oameni, era un pericol pentru noi”.\nÎnsă, oamenii din ținutul Gherghesenilor nu gândeau astfel și nu I-au mulțumit lui Iisus pentru vindecarea omului demonizat. De fapt, nu s-au bucurat de eliberarea unui om posedat, ci I-au cerut lui Iisus să plece din ținutul lor. Ei nu arată nici pocăință, nici recunoștință. Totuși, Mântuitorul a respectat cererea lor și a plecat din ținutul acela.\nHristos îi încredințează omului vindecat misiunea de a binevesti iubirea lui Dumnezeu printre cei care-l cunoșteau când era chinuit de demoni§ Dar pe când a hotărât Iisus să plece din ținutul Gherghesenilor, iată, s-a apropiat de El tocmai omul pe care-l vindecase. Amănuntul acesta este semnificativ, adică plin de înțelesuri duhovnicești. Omul care trăia înainte ca un sălbatic și un înstrăinat, fiind violent și rău, deodată a devenit pașnic, liniștit și-L ruga pe Iisus să-L ia cu Sine oriunde va merge. Cel vindecat voia să fie mereu cu Binefăcătorul, Vindecătorul și Mântuitorul Său. Se simțea bine lângă Iisus, pentru că a simțit puterea iubirii Lui milostive. A dorit să fie ucenic al lui Iisus, să-L însoțească, pentru că nimeni nu l-a ajutat mai mult decât Iisus, Care l-a eliberat de demoni. Însă Mântuitorul Hristos nu îl ia cu El. Deși acest om vindecat dorește să-L urmeze pe Iisus, El îi încredințează o altă lucrare: „Spune tuturor cât bine ți-a făcut ție Dumnezeu” (Luca 8, 39). De ce? Dacă Mântuitorul Iisus Hristos îl lua cu Sine pe acest om vindecat sau eliberat de demoni, nu-l mai cunoștea multă lume în alte cetăți ori în alte ținuturi. Doar în ținutul acela, unde înainte a pătimit el mult și a fost violent cu oamenii, îl cunoștea foarte multă lume. Ca atare, din acest om vindecat, Mântuitorul a făcut un misionar-mărturisitor statornic, nu unul călător care merge dintr-o cetate în alta. Astfel, omul vindecat devine un mărturisitor statornic în locul pătimirii și vindecării lui, pentru a vesti tuturor milostivirea lui Iisus Hristos Domnul, Iubitorul de oameni și Mântuitorul lumii.\nIată cum Mântuitorul Iisus Hristos, când ne vindecă de o boală sau ne eliberează de o situație grea, ne schimbă viața. El dorește ca noi să spunem tuturor celor care ne-au cunoscut sau ne-au văzut pătimind cât bine ne-a făcut nouă Dumnezeu. Astfel, El ne încredințează misiunea recunoștinței față de Dumnezeu pentru binefacerile primite de la El.\nEvanghelia de astăzi ne învață să-L mărturisim pe Dumnezeu ca fiind milostiv și binefăcător și să-I aducem mulțumire prin rugăciune și prin fapte bune.\nDe aceea, Sfânta Biserică, în cea mai înaltă și mai cuprinzătoare rugăciune a ei, în Sfânta Liturghie euharistică, mulțumește lui Dumnezeu pentru „binefacerile cunoscute și necunoscute, arătate și nearătate care s-au făcut nouă”. Îi mulțumim lui Dumnezeu pentru binefacerile primite de la El și ne rugăm să ne ajute în continuare, să ne dăruiască harul și ajutorul Său.\nVedem cum acest om, cândva chinuit de demoni, a devenit misionar-mărturisitor și a ajuns să fie pentru noi un dascăl al recunoștinței. Deci, Iisus ne cere ca să fim misionari-mărturisitori acolo unde ne aflăm, să binevestim iubirea Lui și să spunem tuturor cât bine ne-a făcut nouă Dumnezeu, spre slava Preasfintei Treimi și spre a noastră mântuire. Amin!\n","date":"20 octombrie 2011","img":"/cuvant-duhovnicesc/recunostinta-si-misiune/featured.jpg","lang":"ro","langName":"Română","largeImg":"/cuvant-duhovnicesc/recunostinta-si-misiune/featured_hu_3160acb10adf5c67.jpg","month":[{"title":"2011-10","url":"/month/2011-10/"}],"permalink":"/cuvant-duhovnicesc/recunostinta-si-misiune/","series":[],"smallImg":"/cuvant-duhovnicesc/recunostinta-si-misiune/featured_hu_e60fd86b58be9a97.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 23-a După Rusalii","url":"/tags/duminica-a-23-a-dup%C4%83-rusalii/"},{"title":"Vindecarea Demonizatului Din Ținutul Gherghesenilor","url":"/tags/vindecarea-demonizatului-din-%C8%9Binutul-gherghesenilor/"}],"timestamp":1319068800,"title":"Recunoștință și misiune","year":[{"title":"2011","url":"/year/2011/"}]},{"authors":[{"title":"","url":"/authors/patriarhul-daniel/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica a XX-a după Rusalii (Învierea fiului văduvei din Nain) Luca 7, 11-16§ În vremea aceea S-a dus Iisus într-o cetate numită Nain și împreună cu El mergeau ucenicii Lui și mulțime mare. Iar când s-a apropiat de poarta cetății, iată scoteau un mort, singurul copil al mamei sale, și ea era văduvă, și mulțime mare din cetate era cu ea. Și, văzând-o Domnul, I s-a făcut milă de ea și i-a zis: Nu plânge! Și, apropiindu-Se, S-a atins de sicriu, iar cei ce-l duceau s-au oprit. Și a zis: Tinere, ție îți zic, scoală-te! Și s-a ridicat mortul și a început să vorbească și l-a dat mamei lui. Și frică i-a cuprins pe toți și slăveau pe Dumnezeu, zicând: Prooroc mare S-a ridicat între noi și Dumnezeu a cercetat pe poporul Său.\nÎn Evanghelia Duminicii a XX-a după Rusalii, vedem milostivirea lui Dumnezeu față de oamenii îndurerați și față de cei morți. Minunea învierii fiului văduvei din Nain ne arată că Mântuitorul Iisus Hristos cunoaște durerea fiecărui om, dar și măsura răbdării lui.\nMinunea aceasta nu s-a făcut la cererea cuiva. Nimeni nu L-a invitat în satul Nain pe Iisus împreună cu ucenicii Săi; nimeni nu L-a chemat să aducă alinare durerii mamei care jelea pe ultimul drum, de la casă la mormânt, pe unicul ei copil. Și totuși Iisus a venit, din proprie inițiativă, având iubire milostivă față de oamenii îndurerați ca urmare a morții celor dragi ai lor.\nMântuitorul Hristos alină durerea și întristarea oamenilor îndoliați§ La singurătatea văduviei, în viața acestei femei din Nain s-a adăugat și durerea morții unicului său copil. Sărmana femeie spera ca acest unic fiu al ei să fie un reazem sau un ajutor la bătrânețe, dar speranța ei s-a spulberat. Murind unicul ei copil, ea a trăit cea mai intensă și mai puternică durere, și anume durerea mamei care-și înmormântează unicul ei copil. Deci, Mântuitorul Iisus Hristos a venit în satul Nain să aline durerea acestei mame îndoliate, întrucât Lui Îi este milă de toți oamenii suferinzi și îndurerați. În același timp, El dorește să dăruiască viață tânărului care a plecat prea devreme din viața pământească.\nNu știm cum îl chema pe fiul văduvei din Nain, pentru că Evanghelia nu ne spune nimic despre numele lui și al mamei sale. Aceasta înseamnă că femeia îndoliată, adică mama îndurerată care își duce spre cimitir pe unicul său fiu, reprezintă pe toate mamele îndoliate, iar tânărul mort purtat în sicriu spre cimitir reprezintă pe toți tinerii care mor și lasă în urma lor multă durere părinților care i-au născut și i-au crescut.\nMântuitorul Iisus Hristos săvârșește minunea învierii tânărului din Nain arătând astfel iubire milostivă și smerită, adică iubire care suferă împreună cu cei ce suferă. Iubirea aceasta milostivă se numește compasiune, adică împreună-pătimire cu cei ce pătimesc din pricina durerii sufletești. Evanghelia ne arată în puține cuvinte cum Mântuitorul Iisus Hristos, Domnul și Stăpânul vieții, Se întâlnește cu moartea și cu durerea oamenilor, fiind El Însuși un „om al durerii” și al suferinței Răstignirii, dar și biruitorul morții prin Înviere.\nCând durerea omului se află la limita răbdării, Dumnezeu vine să-l mângâie și să-l întărească§ Evanghelia ne spune că „văzând-o Domnul, I S-a făcut milă de ea și i-a zis: Nu plânge!” (Luca 7, 13). El, Care a plâns pentru prietenul Său Lazăr când l-a văzut mort; El, Care a zis: „Fericiți cei ce plâng, că aceia se vor mângâia!” (Matei 5, 4), acum în mod surprinzător spune acestei mame îndurerate: „Nu plânge!”\nDe ce i-a spus El femeii îndoliate: „Nu plânge!”, când plânsul era manifestarea firească a durerii din inima ei? Pentru că El știa că femeia se află la capătul puterilor ei, la limita răbdării unei dureri copleșitoare. Deci, când durerea omului se află la limita răbdării, Dumnezeu intervine cu milostivirea Sa, întrucât Îi este milă de orice om îndurerat. De aceea, Sfântul Maxim Mărturisitorul spune că, deși înviat din morți și înălțat la ceruri, Mântuitorul Iisus Hristos suferă până la sfârșitul veacurilor potrivit suferinței fiecărui om. Cu alte cuvinte, taina Crucii Lui, ca iubire jertfelnică, este asumată în Învierea Lui, iar Învierea Lui arată slava Crucii Lui ca biruință a iubirii răstignite asupra păcatului și morții.\nAșadar, pentru că Mântuitorul Iisus Hristos are milă de această femeie văduvă și îndoliată îi spune: „Nu plânge!” Prin aceasta El ne arată ce trebuie să facem noi, creștinii, care purtăm numele lui Hristos, și anume când vedem în jurul nostru durere și întristare, oameni îndurerați sau îndoliați, să mergem spre ei, să nu așteptăm să ne cheme, deoarece nici Hristos nu a fost chemat în satul Nain, ci S-a dus acolo unde durerea era copleșitoare. Hristos săvârșește minuni pentru a întări sufletește pe omul suferind sau îndurerat, ca acesta să nu se simtă singur, neajutorat și părăsit.\nAvem datoria să fim solidari cu toți oamenii îndoliați§ În tâlcuirea Evangheliei Duminicii a XX-a după Rusalii, de obicei se pune accentul pe învierea tânărului din satul Nain, înțeleasă ca un îndemn adresat tinerilor de a se ridica din moartea spirituală a patimilor egoiste, din indiferență sau nepăsare spirituală. Totuși, considerăm că Mântuitorul Iisus Hristos S-a gândit în primul rând la durerea mamei, durere însoțită de neputința sa de a-și ajuta fiul decedat și de nedumerire privind viitorul vieții ei pe pământ. Iisus i-a zis mamei îndurerate: „Nu plânge!” Iar copilului mort i-a zis: „Tinere, ție îți zic, scoală-te!”\nDin atitudinea Mântuitorului Iisus Hristos învățăm, așadar, că avem datoria să fim alături de toți oamenii îndoliați, care plâng pe morții lor. În acest sens, când Biserica săvârșește slujbele de înmormântare a celor decedați, deodată cu rugăciunile ei pentru aceștia, ea îi mângâie sau îi consolează pe cei întristați, ca ei să nu se prăbușească de prea multă durere, ci să simtă milostivirea lui Hristos, adică mila sau harul lui Dumnezeu.\nPrezența noastră lângă familiile sau persoanele îndoliate este foarte necesară și benefică pentru acestea. De aceea, Biserica a rânduit ca la anumite soroace, adică la intervale de timp bine definite, după înmormântarea celor decedați să se facă rugăciuni de pomenire a lor, iar preotul și credincioșii să fie prezenți alături de familiile îndoliate sau de persoanele îndoliate, pentru a-i mângâia pe cei întristați, pentru a spune cu multă compasiune „Nu mai plânge!” celor care, fiind copleșiți de durere, plâng necontenit.\nUneori, oamenii îndoliați, care nu au fost consolați sau ajutați la timp să dea un sens durerii lor, s-au descumpănit sufletește, iar unii chiar și-au pus capăt vieții pentru că nu au mai putut suporta prea multa durere a pierderii celor dragi. Deci, vedem că a mângâia sau a consola persoana sau familia îndurerată este un ajutor sufletesc de mare preț și un semn de multă bunătate a inimii, o dovadă a iubirii milostive frățești. În această privință, Sfântul Apostol Pavel ne îndeamnă zicând: „Bucurați-vă cu cei ce se bucură; plângeți cu cei ce plâng” (Romani 12, 15).\nEvanghelia de astăzi ne cheamă, așadar, să aducem consolare părinților îndurerați sau îndoliați care plâng pe copiii lor decedați fie din pricina unei boli, fie din pricina unui accident, fie din altă cauză.\nPrin urmare, trebuie să fim alături de cei îndurerați, așa cum Mântuitorul Iisus Hristos a fost prezent alături de femeia văduvă din Nain. Astfel noi arătăm că iubirea milostivă a lui Hristos lucrează în noi și prin noi, în sufletele noastre și prin prezența noastră alături de cei care plâng pe cei dragi ai lor care au decedat.\nHarul lui Dumnezeu lucrează prin trupul omenesc. Trupul morților trebuie îngrijit cu respect, iar moaștele sfinților, venerate§ Sfântul Chiril al Alexandriei, tâlcuind Evanghelia după Luca în care se vorbește despre minunea învierii fiului văduvei din Nain, spune că Mântuitorul Iisus Hristos a atins cu mâna Sa proprie sicriul în care se afla trupul tânărului mort, ca să arate că, prin Trupul Său, Fiul lui Dumnezeu întrupat poate dărui viață oamenilor, întrucât „El este învierea și viața” (cf. Ioan 11, 25). Dar Iisus S-a atins de sicriul care conținea trupul unui om mort, deși acest gest nu era unul obișnuit în tradiția iudaică, și pentru a ne învăța că trebuie să ne apropiem cu respect de sicriul sau mormântul în care se află trupul omului decedat, deoarece trupul acesta este chemat la înviere și la viață veșnică, după cum se spune în Crezul ortodox: „Aștept învierea morților și viața veacului ce va să fie”. Însă respectul pentru sicriul și mormântul în care se află trupul creștinului decedat trebuie să fie și mai mare, deoarece, prin Botez și prin împărtășirea cu Trupul și Sângele lui Hristos din Sfânta Euharistie, trupul creștinului a devenit „templu al Duhului Sfânt” (I Cor. 6, 19). Iar când unui creștin trecut la Domnul i se recunoaște oficial de către Biserică sfințenia vieții sale, atunci osemintele lui se numesc „Sfinte Moaște” sau „Sfinte Relicve” și ele trebuie venerate sau cinstite împreună cu icoana sa, deoarece sfințenia din sufletul sfântului a pătruns și în materia trupului său, care este epifania sufletului său activ în toate faptele sale săvârșite pe pământ, printre oameni.\nMoaștele sfinților care au trecut la Domnul sunt cinstite sau venerate nu pentru materia lor, ci pentru lucrarea harului Duhului Sfânt în ele și prin ele, potrivit adevărului exprimat de către psalmist în cuvintele: „Minunat este Dumnezeu întru sfinții Săi!” (Ps. 67, 36). Numai harul Duhului Sfânt prezent în moaștele sfinților le dăruiește acestora putere tămăduitoare și sfințitoare, ele fiind într-o tainică legătură de har cu sufletul lor unit cu Dumnezeu, Izvorul vieții veșnice.\nTinerii sunt chemați să crească în iubirea familiei și în prietenie duhovnicească§ Este semnificativ faptul că cele trei persoane pe care le-a înviat din morți Hristos-Domnul au fost trei tineri, și anume: fiul văduvei din Nain, fiica lui Iair și Lazăr din Betania, fratele surorilor Marta și Maria și prietenul Domnului Iisus Hristos. Prin aceasta, Mântuitorul ne arată că tinerii sunt chemați la viață de comuniune cu părinții, frații și surorile lor, nu la însingurare prin despărțire de ei. De ce? Pentru că însingurarea aceasta, chiar dacă nu este moarte fizică, poate deveni totuși o moarte spirituală, o existență egoistă, „morbidă” pentru suflet. Însă comuniunea de iubire părintească, frățească și amicală duhovnicească îi ajută pe tineri să crească spiritual și să se maturizeze. De aceea, familia, Biserica, școala și societatea trebuie să-i ajute pe copii și pe tineri să nu confunde libertatea cu înstrăinarea de propria lor familie, nici fericirea cu individualismul egoist și insensibil la nevoia de ajutor a celor din jur. De fapt, lipsa de comuniune spirituală și de solidaritate concretă în familie și în societate este astăzi semnul unei vieți umane în declin spiritual și în deficit de omenie.\nÎn concluzie, putem spune că este mare nevoie astăzi să fim alături de familiile îndoliate, dar și să îi ajutăm pe tineri să prețuiască mai mult viața de familie și să cultive prietenia cu tineri credincioși, pentru a înțelege că viața adevărată este binecuvântare de la Dumnezeu și bucurie a comuniunii între oameni, spre slava Preasfintei Treimi și mântuirea lumii. Amin!\n","date":"6 octombrie 2011","img":"/cuvant-duhovnicesc/hristos-aduce-bucuria-invierii-in-locul-suferintei-indoliate/featured.jpg","lang":"ro","langName":"Română","largeImg":"/cuvant-duhovnicesc/hristos-aduce-bucuria-invierii-in-locul-suferintei-indoliate/featured_hu_1e6f6670f6e49145.jpg","month":[{"title":"2011-10","url":"/month/2011-10/"}],"permalink":"/cuvant-duhovnicesc/hristos-aduce-bucuria-invierii-in-locul-suferintei-indoliate/","series":[],"smallImg":"/cuvant-duhovnicesc/hristos-aduce-bucuria-invierii-in-locul-suferintei-indoliate/featured_hu_4b7a27b957a08d7d.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 20-a După Rusalii","url":"/tags/duminica-a-20-a-dup%C4%83-rusalii/"},{"title":"Învierea Fiului Văduvei Din Nain","url":"/tags/%C3%AEnvierea-fiului-v%C4%83duvei-din-nain/"}],"timestamp":1317859200,"title":"Hristos aduce bucuria învierii în locul suferinței îndoliate","year":[{"title":"2011","url":"/year/2011/"}]},{"authors":[{"title":"","url":"/authors/patriarhul-daniel/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Duminica dinaintea Înălțării Sfintei Cruci (Convorbirea lui Iisus cu Nicodim) Ioan 3, 13-17\nZis-a Domnul: Nimeni nu s-a suit la cer decât Cel ce S-a coborât din cer, Fiul Omului, Care este în cer. Și, după cum Moise a înălțat șarpele în pustie, așa trebuie să Se înalțe Fiul Omului, ca tot cel ce crede în El să nu piară, ci să aibă viață veșnică. Pentru că Dumnezeu așa a iubit lumea, încât pe Fiul Său Cel Unul-Născut L-a dat, ca oricine crede în El să nu piară, ci să aibă viață veșnică. Fiindcă n-a trimis Dumnezeu pe Fiul Său în lume ca să judece lumea, ci ca să se mântuiască prin El lumea. Sfânta Evanghelie a Duminicii dinaintea Înălțării Sfintei Cruci face o legătură între șarpele care a fost înălțat de către Moise în pustie și înălțarea pe Cruce a Mântuitorului Iisus Hristos. Se știe că în timp ce poporul evreu traversa pustia, mulți oameni mureau fiindcă erau atacați de șerpi veninoși. Atunci Dumnezeu i-a poruncit lui Moise să înalțe un șarpe de aramă și oricine privea la șarpele de aramă, înălțat în pustie, se vindeca. Această vindecare a oamenilor care erau mușcați de șerpi era o preînchipuire a Crucii Mântuitorului Iisus Hristos. În acest sens, Sfântul Ioan Gură de Aur spune: „Nu vedeți potrivirea chipului cu adevărul? Atunci evreii au scăpat de moarte, dar de o moarte temporală; acum credincioșii sunt scăpați de moartea veșnică. Atunci șarpele înălțat în aer vindeca mușcăturile șerpilor; Iisus vindecă rănile pe care le face dragonul duhovnicesc (diavolul). Acolo, cel ce privea cu ochii trupului era vindecat; aici cel ce vede cu ochii sufletului se ușurează de toate păcatele sale. Acolo spânzura un chip de aramă, care reprezenta un șarpe; aici trupul Domnului pe care l-a format Duhul Sfânt. Acolo, un șarpe mușca și un șarpe vindeca; aici moartea biruiește moartea și moartea dăruiește viață” (Sfântul Ioan Gură de Aur, Comentar la Evanghelia de la Ioan, omilia 27, 2; trad. în limba română de diacon Gheorghe Băbuț, Ed. Pelerinul Român, Satu Mare, 1997, p. 129)\nÎn Antichitate, crucea era un instrument de tortură și de ocară pentru răufăcători. Dar Mântuitorul Iisus Hristos, primind a fi răstignit pe cruce din iubire pentru oameni și luând asupra Sa păcatele lumii, a transformat crucea din instrument de ocară și de tortură în simbol al iubirii de viață făcătoare. Prin moartea Sa, Hristos Domnul a biruit păcatul și moartea, iar prin Învierea Sa din morți a arătat slava Crucii ca fiind slavă a iubirii Sale jertfelnice, sfințitoare și de viață făcătoare. De aceea, cântăm noi în fiecare Duminică: „Iată, a venit prin Cruce bucurie la toată lumea”.\nCrucea, semn de mântuire și de viață veșnică§ Transformarea morții lui Hristos în biruință a vieții veșnice înseamnă și transformarea Crucii din instrument de tortură sau de ocară în semn de mântuire și de viață veșnică. Evanghelia ne spune că „Dumnezeu așa a iubit lumea, încât pe Fiul Său Cel Unul Născut L-a dat, ca oricine crede în El să nu piară, ci să aibă viață veșnică” (Ioan 3, 16).\nChiar Hristos Domnul spune că „n-a trimis Dumnezeu pe Fiul Său în lume ca să judece lumea, ci ca să se mântuiască prin El lumea” (Ioan 3, 17). Așadar, vedem că Sfânta Cruce arată cât de mult a iubit Dumnezeu lumea. Sfânta Cruce este semnul iubirii nesfârșite și mai presus de înțelegere a lui Dumnezeu față de oameni, o iubire care respectă libertatea omului chiar și atunci când omul Îl respinge pe Dumnezeu sau nu Îl primește. Crucea Mântuitorului Iisus Hristos reprezintă iubirea lui Dumnezeu arătată oamenilor într-o lume plină de ură și de violență. De fapt, Hristos a fost răstignit pe cruce, ca urmare a invidiei, a urii și a violenței mai-marilor cărturarilor și fariseilor, care Îl invidiau și Îl urau pe Iisus tocmai pentru că mulțimile Îl iubeau pe El, credeau în El și Îl urmau mai mult decât pe ei.\nLa răstignirea Mântuitorului Iisus Hristos au participat și păgânii, adică soldați romani, care ocupaseră Țara Sfântă și se aflau sub autoritatea procuratorului Ponțiu Pilat. Dar atât de mare a fost iubirea lui Dumnezeu arătată în Mântuitorul Iisus Hristos, încât El nu a răspuns la ură cu ură, la răutate cu răutate, la dispreț cu dispreț, ci S-a smerit pe Sine și a răbdat umilința și suferința până la moarte, și încă moartea pe cruce, destinată tâlharilor sau răufăcătorilor. Ca Dumnezeu atotputernic, Iisus Hristos putea oricând să nimicească pe vrăjmașii Săi, dar nu a răspuns la răutate cu răutate, ci a zis: „Părinte, iartă-le lor, că nu știu ce fac!” (Luca 23, 34). Această putere a iubirii jertfelnice, care iartă în loc să se răzbune, care biruiește răul săvârșind binele, este iubirea smerită a lui Hristos.\nSmerenia împreună cu răbdarea îndelungă a Mântuitorului Iisus Hristos, arătată pe Cruce, face din Sfânta Cruce armă nebiruită și semn de înfricoșare pentru demoni, întrucât aceștia nu se pot smeri. Smerenia și bunătatea lui Iisus îi înfricoșează pe demonii mândri și răi. În acest sens, spune Sfântul Apostol Pavel, în Epistola către Coloseni, că Hristos Domnul a dezbrăcat (dezvăluit, demascat) puterile diavolești și le-a țintuit pe Cruce (cf. Coloseni 2, 14-15), adică demonii, care au îndemnat pe oamenii răi să Îl răstignească pe Hristos, au fost biruiți prin smerenia și răbdarea Mântuitorului Iisus Hristos, prin iubirea Sa jertfelnică și mai presus de înțelegere.\n„Dumnezeu așa a iubit lumea, încât pe Fiul Său Cel Unul Născut L-a dat, ca oricine crede în El să nu piară, ci să aibă viață veșnică” (Ioan 3, 16). Iubirea aceasta a lui Dumnezeu, Care Îl trimite pe unicul Său Fiu într-o lume bolnavă de păcat, de ură și de răutate pentru a o vindeca de păcat și moarte, este iubire mântuitoare și făcătoare de viață. Întrucât Hristos Cel ce a murit pe cruce a fost fără de păcat, moartea ca plată a păcatului nu a putut să-L stăpânească, iar El, înviind din mormânt, a biruit cu moartea Sa puterea morții.\nÎn noaptea de Paști, preotul înalță cu ambele mâini Sfânta Cruce în văzul tuturor, adaugă lumânarea de Înviere la ea și spune: „Hristos a Înviat!” I se răspunde: „Adevărat a Înviat!”, deoarece Hristos Cel răstignit este Hristos Cel Înviat, Care și după moartea Sa poartă în trupul Său semnele Crucii, adică semnele cuielor din mâini și picioare, precum și semnul lăsat de lancea care L-a străpuns în coastă.\nCrucea, întipărită veșnic în trupul lui Hristos§ Semnele Crucii rămân veșnic în trupul preaslăvit al Mântuitorului Iisus Hristos, Cel Înviat și Înălțat la ceruri, pentru a ne arăta că ne-a iubit și ne iubește cu iubire veșnică smerită și milostivă. De aceea, sărbătoarea Înălțării Sfintei Cruci, ca cinstire a Sfintei Cruci, este preamărirea iubirii jertfelnice și smerite, singura iubire pe care Dumnezeu o prețuiește. El nu prețuiește iubirea posesivă și mândră, ci iubirea smerită, care deschide sufletul omului spre a iubi pe Dumnezeu și pe semeni.\nEvanghelia de astăzi ne mai spune că „n-a trimis Dumnezeu pe Fiul Său în lume ca să judece lumea, ci ca să se mântuiască prin El lumea” (Ioan 3, 17). Deci, Mântuitorul vine să mântuiască, nu să osândească lumea. El vine să cheme, să vindece pe cei bolnavi, să hrănească pe cei săraci, să călăuzească pe cei rătăciți, să ridice pe cei păcătoși și căzuți, vine să dăruiască oamenilor viața cea adevărată.\nSfânta Cruce - lumină și binecuvântare pentru viața creștină§ Crucea este lumină și binecuvântare pentru mântuire. Crucea este semnul credinței în iubirea smerită și milostivă a lui Dumnezeu, iubire mai tare decât moartea. De aceea, noi vedem în semnul Crucii semnul mântuirii, ca unire a noastră cu Dumnezeu. Iar când spunem „Doamne, ajută-ne”, „Doamne, mântuiește-ne”, „Doamne, miluiește-ne”, ne însemnăm cu Sfânta Cruce, deoarece ea este semnul iubirii Preasfintei Treimi pentru noi.\nDe aceea, și biserica lăcaș de închinare este construită în formă de cruce, iar pe turlele ei se află o cruce, care ne amintește de iubirea jertfelnică a lui Hristos pentru noi.\nPretutindeni unde locuiesc creștinii adevărați întâlnim semnul Crucii§ Să ne ajute Preamilostivul Dumnezeu ca să Îl iubim pe Hristos Domnul mai mult, ori de câte ori vedem Sfânta Lui Cruce, pe biserică și în biserică, la margine de drum, pe morminte sau lângă o fântână, întrucât ne aducem aminte cât de mult ne iubește Dumnezeu și așteaptă răspunsul nostru la iubirea Lui.\nPurtăm crucea cu lănțișor la gât de când suntem botezați, ne însemnăm cu semnul Sfintei Cruci, dimineața când ne trezim din somn, seara când ne culcăm, înainte de masă și după masă. Mamele fac semnul Sfintei Cruci peste pâinea care urmează să intre în cuptor, iar țăranii noștri sculptează semnul Sfintei Cruci pe poarta lor, ca să intre în curte sau în casă ca într-o biserică, ca într-un loc sfințit, prin rugăciune și fapte bune. Noi așezăm crucea la margine de drum sau la răscruce de drumuri, ca să ne aducem aminte de Mântuitorul Iisus Hristos, Cel Care a zis: „Eu sunt Calea, Adevărul și Viața” (Ioan 14, 6).\nCând vedem Sfânta Cruce lângă un izvor sau lângă o fântână sau pe acoperișul fântânii, ne aducem aminte de Hristos Cel ce a zis: „Apa pe care o voi da Eu se va face izvor de apă curgătoare spre viață veșnică” (cf. Ioan 4, 14). Această apă este harul lui Hristos prezent în om prin lucrarea Sfântului Duh. Sfânta Cruce stă de strajă și la mormintele celor adormiți în Domnul, pentru a ne aminti că rugăciunea noastră pentru ei este mai tare decât moartea. Noi iubim astfel pe cei dragi ai noștri trecuți la Domnul ori de câte ori îi pomenim în rugăciune ori săvârșim un parastas în amintirea lor, dăm de pomană săracilor în numele lor sau punem flori pe mormintele lor și le îngrijim mormintele lor. Crucea iubirii duhovnicești care este mai tare decât moartea și a bucuriei învierii stă de veghe pe mormintele celor dragi ai noștri, care au trecut la Domnul, întrucât noi așteptăm învierea morților și viața veșnică. Crucea de pe mormintele lor ne spune că ne vom întâlni cu ei în iubirea Preasfintei Treimi. Cine L-a iubit pe Dumnezeu în lumea aceasta Îl va iubi și în veșnicie, pentru că și Dumnezeu îl iubește veșnic.\nVedem, așadar, cât de prezentă este iubirea jertfelnică a Mântuitorului nostru Iisus Hristos în viața creștină, prin semnul Sfintei Cruci. Aceasta ne îndreptățește și ne îndeamnă să cinstim cu multă evlavie Sfânta Cruce, să ne însemnăm adesea cu semnul Sfintei Cruci, pentru ca iubirea lui Dumnezeu să ne ocrotească, să ne dăruiască sănătate, să ne ferească de primejdii, de accidente, de rătăciri, să ne scape de întâmplarea cea rea și să ne păzească de toți vrăjmașii văzuți și nevăzuți. Cunoscând că din Crucea lui Hristos vine bucuria Învierii, ne vom ruga mai mult în fața Sfintei Cruci, vom merge mai des la biserica din parohie sau mănăstire, deoarece biserica este purtătoare a luminii și harului Sfintei Cruci spre slava Preasfintei Treimi și a noastră mântuire. Amin!\n","date":"8 septembrie 2011","img":"/cuvant-duhovnicesc/sfanta-cruce-semnul-iubirii-care-invinge-pacatul-si-moartea/featured.jpg","lang":"ro","langName":"Română","largeImg":"/cuvant-duhovnicesc/sfanta-cruce-semnul-iubirii-care-invinge-pacatul-si-moartea/featured_hu_c61ffda94a709.jpg","month":[{"title":"2011-09","url":"/month/2011-09/"}],"permalink":"/cuvant-duhovnicesc/sfanta-cruce-semnul-iubirii-care-invinge-pacatul-si-moartea/","series":[],"smallImg":"/cuvant-duhovnicesc/sfanta-cruce-semnul-iubirii-care-invinge-pacatul-si-moartea/featured_hu_d54c548233c6ece6.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica Dinaintea Înălțării Sfintei Cruci","url":"/tags/duminica-dinaintea-%C3%AEn%C4%83l%C8%9B%C4%83rii-sfintei-cruci/"},{"title":"Convorbirea Lui Iisus Cu Nicodim","url":"/tags/convorbirea-lui-iisus-cu-nicodim/"}],"timestamp":1315440000,"title":"Sfânta Cruce - semnul iubirii care învinge păcatul și moartea","year":[{"title":"2011","url":"/year/2011/"}]},{"authors":[{"title":"","url":"/authors/patriarhul-daniel/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Evanghelia Duminicii după Nașterea Domnului nostru Iisus Hristos (Fuga în Egipt) (Mt. 2, 13-23)\n„După plecarea magilor, iată îngerul Domnului se arătă în vis lui Iosif, zicând: Ridică-te, ia Pruncul și pe Mama Lui, fugi în Egipt și stai acolo până ce-ți voi spune, fiindcă Irod va căuta Pruncul ca să-L ucidă. Iar el, ridicându-se, a luat noaptea Pruncul și pe Mama Lui și au plecat în Egipt. Și au stat acolo până la moartea lui Irod, ca să se împlinească cuvântul spus de Domnul prin proorocul: „Din Egipt am chemat pe Fiul Meu”. Iar când Irod a văzut că a fost amăgit de magi, s-a mâniat foarte tare și, trimițând, a ucis pe toți pruncii care erau în Betleem și în toate hotarele lui, de doi ani și mai în jos, după timpul pe care îl aflase de la magi. Atunci s-a împlinit ceea ce se spusese prin Ieremia Proorocul: „Glas în Rama s-a auzit, plângere și tânguire multă; Rahela își plânge copiii și nu voiește să fie mângâiată, pentru că nu mai sunt”. După moartea lui Irod, iată că îngerul Domnului s-a arătat în vis lui Iosif, în Egipt, și i-a zis: Ridică-te, ia Pruncul și pe Mama Lui și mergi în pământul lui Israel, căci au murit cei ce căutau să ia viața Pruncului. Iosif, ridicându-se, a luat Pruncul și pe Mama Lui și au venit în pământul lui Israel. Și auzind că domnește Arhelau în Iudeea, în locul lui Irod, tatăl său, Iosif s-a temut să meargă acolo și, luând poruncă în vis, s-a dus în părțile Galileii. Și, venind, a locuit în orașul numit Nazaret, ca să se împlinească ceea ce s-a spus prin prooroci, că Nazarinean Se va chema.” (Matei 2, 13-23)\n† Daniel,\nPatriarhul Bisericii Ortodoxe Române\nDuminica după sărbătoarea Nașterii Domnului și Mântuitorului nostru Iisus Hristos, care este și ultima duminică din anul acesta, ne înfățișează două evenimente din viața Domnului nostru Iisus Hristos, și anume fuga în Egipt a Maicii Domnului împreună cu dreptul Iosif, purtând cu ei pe Pruncul Iisus, și împlinirea groaznicei porunci a lui Irod de a ucide pe toți copiii din Betleem și împrejurimi, cu scopul de a omorî și pe Iisus. Biserica a rânduit ca astăzi, a doua zi după Crăciun, să fie pomenită Maica Domnului împreună cu soborul celor care o cinstesc pe ea. Tot astăzi este prăznuit și Sfântul Cuvios Nicodim cel sfințit de la Tismana, care a trăit în veacul al XIV-lea, a ctitorit mai multe mănăstiri românești și a format mulți ucenici isihaști, care au îmbogățit viața duhovnicească a Bisericii noastre.\nEvanghelia acestei duminici este plină de semnificații duhovnicești întrucât ne arată planul lui Dumnezeu de mântuire a lumii, dar și contradicțiile istoriei omenirii robite de păcat și de moarte.\nPruncul Iisus, om al durerilor și cunoscător al suferinței§ La puțin timp după Nașterea Sa, Pruncul Iisus se află în primejdie de moarte, deoarece regele Irod căuta să-L ucidă. Vedem, așadar, că viața lui Hristos este de la început îndreptată spre suferință, așa cum a prevăzut proorocul Isaia când vorbea despre Slujitorul Domnului ca fiind un „om al durerilor și cunoscător al suferinței” (Isaia 53, 3).\nPe de o parte, evenimentele pe care le descrie Evanghelia de astăzi se desfășoară dramatic, întrucât bunătatea și generozitatea păstorilor și a magilor arătate Pruncului Iisus sunt umbrite de răutatea invidiei și a dorinței pătimașe de stăpânire a lui Irod, regele Iudeii. Pe de altă parte, se vede că în planul lui Dumnezeu, Care cunoaște cum se manifestă natura umană robită de păcat și pândită de moarte, există o lucrare sfântă care biruiește răutatea demonilor și a oamenilor din lume, astfel încât Dumnezeu salvează viața oamenilor prigoniți și transformă fuga în salvare și înstrăinarea în binecuvântare.\nPruncul Iisus Se naște într-o călătorie. El nu Se naște în casa mamei Sale din Nazaretul Galileii, ci în Betleemul Iudeii, și nici măcar într-o casă, ci într-o peșteră, pentru că în casa de oaspeți din oraș nu mai era loc. De aceea, în otpustul sau apolisul sărbătorii Nașterii Domnului se spune: „Cel ce în peșteră S-a născut și în iesle S-a culcat pentru mântuirea noastră”, arătând că Mântuitorul, Împăratul veacurilor, Cel ce a creat toate bogățiile pământului și frumusețea stelelor, Se naște în sărăcie materială. De ce? Ca să ne arate că în viața pământească trebuie să ne îmbogățim spiritual cu darurile cerești ale vieții veșnice: dreptate, pace și bucurie în Duhul Sfânt (cf. Romani 14, 17).\nMai târziu, când va fi om adult, Iisus va spune: „Vulpile au vizuini și păsările cerului cuiburi; dar Fiul Omului n-are unde să-Și plece capul” (Luca 9, 58). Din cauza ostilității celor din cetate, El Se va muta din Nazaret și va locui în gazdă la Capernaum, în casa Apostolului Simon Petru. Ca om, Iisus Hristos este viețuitor pe pământ, dar nu Se leagă de nimic din lumea pământească instabilă și trecătoare, pentru a ne arăta că destinația ultimă a oamenilor sau cetatea lor stătătoare și definitivă este Împărăția cerurilor. Bucuria pe care o aduc îngerii Maicii Domnului și dreptului Iosif, când cântă la Betleem: „Slavă întru cei de sus lui Dumnezeu și pe pământ pace, între oameni bunăvoire” (Luca 2, 14), este foarte curând umbrită de neliniște și amenințare cu moartea din partea regelui Irod, cu totul robit de patima puterii lumești și a slavei deșarte.\nDe Nașterea lui Hristos se bucură păstorii oilor, dar regele Irod Idumeul, conducătorul tiranic al iudeilor, se întristează, întrucât el consideră că Pruncul născut în Betleem poate fi cineva care, într-o zi, i-ar putea lua împărăția. De aceea, orbit de patima puterii politice lumești, Irod poruncește ca toți copiii din Betleem și împrejurimi să fie uciși, pentru ca, odată cu ei, să ucidă și pe Iisus. Magii, venind de la depărtare mare, de la Răsărit, I s-au închinat și I-au adus daruri de aur, tămâie și smirnă, iar regele țării în care S-a născut Iisus hotărăște ca Acesta să fie ucis. Iată, cât întuneric produce păcatul în lume, în viața omenirii!\nPentru a scăpa cu viață, Pruncul Iisus trebuie să Se adăpostească în Egipt, în țară străină. După o vreme însă, El se va întoarce în pământul lui Israel, fiindcă între timp Irod a murit, iar în locul lui domnea fiul său, Arhelau. Dar și acesta, ca și tatăl său, plin de cruzime, putea fi o primejdie pentru viața Pruncului Iisus. De aceea, Pruncul este dus în Galileea, numită „Galileea neamurilor”, pentru că acolo locuia un amestec de neamuri sau etnii diferite. De fapt, atât Nașterea lui Iisus în Betleem și fuga sau exilul Lui în Egipt, cât și stabilirea Lui în orașul Nazaret au fost profețite cu mai multe veacuri înainte (cf. Miheea 5, 1; Osea 11, 1; Judecători 13, 5).\nObservăm, deci, cum Dumnezeu a anunțat cu veacuri înainte, prin prooroci, evenimente din istorie care au o semnificație duhovnicească deosebită. Chiar și uciderea copiilor nevinovați din Betleem și împrejurimi, la porunca regelui Irod, a fost prevăzută de Ieremia proorocul prin cuvintele: „Glas în Rama s-a auzit, plângere și tânguire multă. Rahela își plânge copiii și nu voiește să se mângâie pentru că nu mai sunt” (Ieremia 31, 15). Înțelegem, așadar, că Mântuitorul vine într-o lume a violenței, robită de păcat și de moarte, de răutate și întunecime sufletească, în care foarte adesea crima sângeroasă se întinde și asupra vieții celor nevinovați.\nLumea robită de păcat și de moarte are nevoie de vindecare§ La sfârșitul anului, în luna decembrie, în zilele de 27, 28 și 29, prăznuim o mulțime de martiri sau mucenici: Sfântul Apostol, Întâiul Mucenic și Arhidiacon Ștefan, cei 20.000 de mucenici arși în Nicomidia și cei 14.000 de prunci din Betleem și împrejurimi uciși de Irod. Înțelegem prin aceasta că încă de la începutul vieții Sale pământești Mântuitorul Iisus Hristos Se îndreaptă spre jertfă, spre Cruce, că va trece prin moarte, ca apoi să învieze și să dăruiască lumii viață veșnică.\nPrin urmare, constatăm că lumea robită de păcat și de moarte are nevoie de vindecare, iar Domnul Iisus Hristos este Cel ce o vindecă de păcat și de moarte; de păcat, prin Taina pocăinței și a iertării, iar de moarte, prin Înviere.\nDe aceea, Nașterea Domnului Iisus Hristos poartă deja în ea sămânța Crucii și a Învierii Sale. În mod minunat, vedem cum Dumnezeu schimbă răul în bine. Mântuitorul fuge în Egipt, deși acesta era considerat de evrei ca fiind pământul robiei și al idolatriei păgâne. Poporul evreu a fost dus odinioară în Egipt ca popor de sclavi sau robi, iar mai târziu, prin Moise, a fost eliberat de robia lui Faraon. Acum, însă, vedem că Mântuitorul binecuvântează Egiptul prin fuga Sa ca Prunc în această țară și apoi prin revenirea Sa în pământul lui Israel, împlinindu-se cuvintele proorocului, care spune: „Din Egipt am chemat pe Fiul Meu” (Osea 11, 1). Prin aceasta, Evanghelia ne arată că nu doar poporul ales este chemat la mântuire, ci și neamurile păgâne reprezentate prin țara Egiptului, unde a primit adăpost pentru un timp Pruncul Iisus. Așadar, Iisus cunoaște exilul de mic copil. Dar suferința exilului a fost transformată în biruință a vieții, o încercare grea pentru El a devenit o binecuvântare pentru alții.\nBinecuvântarea dăruită Egiptului care L-a adăpostit pe Iisus se va vedea câteva secole mai târziu, când în pustiile Egiptului a înflorit viața duhovnicească a celor ce au fugit de lume, pentru a-și salva sufletul de păcate și a dobândi mântuirea sau viața veșnică. Lupta cu patimile egoiste ale naturii umane căzute, cu păcatul, cu ispitele demonilor, cu răutatea din om, constituie asceza sau nevoința principală a monahilor, pentru a primi și simți, încă din lumea aceasta, lumina Învierii și arvuna vieții veșnice.\nAm înțeles că Evanghelia acestei zile, a doua după Crăciun, poartă în ea pecetea Crucii, a jertfei și a întristării. Hristos Domnul a venit în lume ca să aducă pace și bunăvoire între oameni, dar această pace contrastează cu violența lumii păcătoase; El a venit să aducă în lume bucurie, dar în umanitatea căzută în păcat bucuria este amestecată cu tristețea. Deci, în această zi observăm cât de greu este pentru Dumnezeu-Copilul să viețuiască în lumea bolnavă de păcat și de moarte. Totuși, El vine în lume ca să o izbăvească de păcat și de moarte.\nEvanghelia ne mai arată că retragerea Mântuitorului Hristos în Nazaretul Galileii are o semnificație misionară și mântuitoare. „Galileea neamurilor” (Isaia 8, 23) era o prefigurare a popoarelor care vor primi credința în Hristos și se vor creștina. Mântuitorul știa că Galileea era socotită de mulți evrei ca fiind o provincie fără mare importanță. Totuși, El acceptă să locuiască o parte a vieții Sale (copilărie și tinerețe) în Galileea, alături de oameni diferiți și necăjiți, refugiați și săraci care au venit aici din alte țări. Între acești oameni de neamuri diferite va crește Pruncul Iisus. Chiar și prin aceasta se văd smerenia Lui și dragostea Lui față de toți oamenii. Iisus este prieten cu cei săraci, solidar cu străinii exilați sau refugiați, apropiat de cei marginalizați și disprețuiți, pentru că vede în toți valoarea infinită a fiecărui om, dincolo de rangul lui în societate, poziție centrală sau supraviețuire marginală, dincolo de bogăție sau sărăcie, dincolo de orice clasificare sau judecată omenească subiectivă și colectivă.\nFecioara Maria este Mama lui Iisus, iar dreptul Iosif este ocrotitorul Lui§ Înțelegem din Evanghelia de astăzi că iubirea lui Dumnezeu față de oameni întâmpină ostilități în lumea tulburată de păcate și patimi, și că trebuie să luptăm cu răutatea unora dintre oameni când dorim să arătăm iubire adevărată față de Dumnezeu și față de semeni. Dar lupta aceasta nu se dă în izolare, de unul singur, ci chemând ajutorul lui Dumnezeu. Când nu se mai află oameni care să-L ajute pe Pruncul Iisus, vin îngerii din cer să-L apere, să-L ocrotească.\nÎngerul îi spune în vis lui Iosif: „Ia Pruncul și pe mama Lui și fugi în Egipt și stai acolo până ce-ți voi spune, fiindcă Irod are să caute Pruncul ca să-L ucidă” (Matei 2, 13).\nObservăm că îngerul a spus „mama Lui”, nu „soția ta”, fiindcă Maica Domnului avea pe dreptul Iosif doar ca un protector, dar el nu era soțul ei și nici tatăl Pruncului Iisus, pentru că Părintele Ceresc era Tatăl adevărat al Pruncului născut în Betleem.\nPericopa evanghelică de astăzi subliniază că Dumnezeu, prin îngerii Săi, ajută pe oameni când aceștia sunt smeriți și singuri și că dreptul Iosif a fost binecuvântat de Dumnezeu să poarte grijă de Copilul Iisus ca și când ar fi fost tatăl Lui. De aici învățăm că, totdeauna, copiii au nevoie atât de afecțiunea mamei, cât și de afecțiunea tatălui. Nu era suficientă afecțiunea mamei. Prin aceasta, Dumnezeu ne arată binecuvântarea familiei. După cum la început prin familie a intrat păcatul în lume, întrucât Adam și Eva formau prima familie umană, tot așa acum Mântuitorul lumii, Noul Adam, prin familie vine în lume ca să vindece lumea de păcatul neascultării și de moarte. Iată de ce anul viitor, 2011, va fi dedicat binecuvântării și ajutorării familiei. Astăzi, familia creștină este din ce în ce mai vulnerabilă, deoarece trăiește într-o lume tulburată spiritual și este confruntată cu sărăcia, violența, secularizarea, relativismul moral și multe alte ispite și necazuri.\nEvanghelia ne mai arată că fiecare copil trebuie păzit, ocrotit; el nu trebuie lăsat pradă frigului și foamei, neștiinței și nesiguranței, violenței și morții. Într-o vreme în care unii părinți își abandonează copiii, iar unii copii uită pe părinții lor, lumina Evangheliei lui Hristos ne arată că binecuvântarea lui Dumnezeu se manifestă acolo unde familia este unită și luptă împreună împotriva relelor și a primejdiilor din viața ei, pentru a păstra și cultiva darul sfânt al vieții pământești dăruite de Dumnezeu, pentru a ne pregăti aici în vederea dobândirii vieții veșnice cerești.\nMaica Domnului, icoană vie a Bisericii și Mamă duhovnicească a credincioșilor§ Biserica a rânduit ca această zi, a doua de Crăciun, să fie zi de cinstire deosebită a Maicii Domnului, pentru că totdeauna, când facem pomenirea unui eveniment mare, a unei lucrări dumnezeiești și sfinte, mântuitoare și sfințitoare pentru noi, oamenii, în ziua următoare se face pomenirea persoanelor prin care Dumnezeu a lucrat mântuirea oamenilor. Astfel, întrucât în ziua de Crăciun facem pomenirea Nașterii după trup a Fiului lui Dumnezeu Cel veșnic, Care S-a întrupat de la Duhul Sfânt și din Fecioara Maria, în ziua următoare săvârșim pomenirea Maicii Domnului prin care s-a realizat nașterea minunată a Domnului nostru Iisus Hristos. Soborul Maicii Domnului înseamnă, așadar, adunarea tuturor celor ce o cinstesc pe ea. Noi cinstim pe Maica Domnului fiindcă ea a născut pe Pruncul Iisus, L-a alăptat, L-a îmbrăcat, L-a crescut, L-a ocrotit și L-a dăruit pentru a fi Mântuitorul lumii. Domnul Hristos Însuși o cinstește pe mama Sa, iar înainte de moartea Sa pe Cruce o încredințează ucenicului Său iubit, Apostolului Ioan, spunându-i: „Iată, mama ta” (Ioan 19, 26). Astfel, mama după trup a lui Iisus devine mamă duhovnicească a tuturor ucenicilor Săi care Îl urmează până la Cruce și rămân credincioși Lui chiar și în timp de suferință, de încercare, de prigoană, de ispită. Învățăm, așadar, de la Mântuitorul Iisus Hristos că trebuie să o cinstim pe Maica Sa ca fiind ocrotitoarea noastră, a celor ce cred în Fiul ei, Îl iubesc și împlinesc poruncile Lui în viața lor.\nÎn mod deosebit, Maica Domnului este ocrotitoarea tuturor mamelor și fecioarelor, pentru că ea este, în același timp, maică și fecioară. Ea este și ocrotitoarea familiei, a soților, a copiilor, a tinerilor băieți și fete, a monahilor și monahiilor, pentru că ea are pentru toți oamenii inimă de mamă milostivă și smerită. Poporul dreptcredincios se roagă Maicii Domnului deoarece ea, ca Mamă rugătoare către Fiul ei, înțelege mai bine necazurile și nevoile noastre, ale tuturor. Ea este și icoana vie a Bisericii lui Hristos în stare de rugăciune. Fecioara Maria poartă pe Pruncul Iisus în ea, apoi pe brațele ei și Îl arată lumii. Predica ei scurtă și concentrată este rezumată în cuvintele ei adresate celor prezenți la Nunta din Cana Galileii: „Faceți orice vă va spune” (Ioan 2, 5). Acesta este cuvântul ei și către noi, cei de astăzi, să împlinim poruncile iubirii de Dumnezeu și de oameni, lăsate nouă de Fiul ei, de Mântuitorul nostru Iisus Hristos.\nAșadar, să ne rugăm Mântuitorului Iisus Hristos, Maicii Domnului și tuturor sfinților să ocrotească familia, să ocrotească și să înmulțească iubirea soților întreolaltă, iubirea copiilor față de părinți și a părinților față de copii, ca toți să simtă că Nașterea Mântuitorului Iisus Hristos este o binecuvântare pentru întreg neamul omenesc și că în familia credincioasă se pregătește mântuirea omului. De aceea, familia a fost numită „biserica de acasă”. Iar Biserica lui Hristos a ridicat Cununia la rang de Sfântă Taină, întrucât a văzut în taina Întrupării Mântuitorului Iisus Hristos binecuvântarea lui Dumnezeu pentru familie și pentru întreaga umanitate.\nPeste câteva zile pășim în anul 2011, declarat de Sfântul Sinod al Bisericii Ortodoxe Române ca fiind „Anul omagial al Sfântului Botez și al Sfintei Cununii”, cu dorința de intensificare a ajutorării familiei conjugale și a trăirii vieții Bisericii ca viață a marii familii duhovnicești a lui Dumnezeu, în care simțim iubirea lui Dumnezeu Tatăl, harul lui Dumnezeu Fiul și mângâierea sau bucuria pe care ne-o aduce Dumnezeu Duhul Sfânt, spre slava Preasfintei Treimi și mântuirea noastră. Amin!\n","date":"24 decembrie 2010","img":"/cuvant-duhovnicesc/dumnezeu-schimba-exilul-in-binecuvantare/featured.jpg","lang":"ro","langName":"Română","largeImg":"/cuvant-duhovnicesc/dumnezeu-schimba-exilul-in-binecuvantare/featured_hu_c50ad509b3e88dce.jpg","month":[{"title":"2010-12","url":"/month/2010-12/"}],"permalink":"/cuvant-duhovnicesc/dumnezeu-schimba-exilul-in-binecuvantare/","series":[],"smallImg":"/cuvant-duhovnicesc/dumnezeu-schimba-exilul-in-binecuvantare/featured_hu_28aa89e41449f6a5.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Fuga În Egipt","url":"/tags/fuga-%C3%AEn-egipt/"}],"timestamp":1293148800,"title":"Dumnezeu schimbă exilul în binecuvântare","year":[{"title":"2010","url":"/year/2010/"}]},{"authors":[{"title":"","url":"/authors/patriarhul-daniel/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Evanghelia Duminicii a XXII-a după Rusalii (Pilda bogatului nemilostiv și a săracului Lazăr)\n„Zis-a Domnul: Era un om bogat care se îmbrăca în porfiră și în vison, veselindu-se în toate zilele în chip strălucit. Iar un sărac, anume Lazăr, zăcea înaintea porții lui, plin de bube, poftind să se sature din cele ce cădeau de la masa bogatului; dar și câinii venind lingeau bubele lui. Și a murit săracul și a fost dus de către îngeri în sânul lui Avraam. A murit și bogatul și a fost înmormântat. Și în iad, ridicându-și ochii, fiind în chinuri, el a văzut de departe pe Avraam și pe Lazăr în sânul lui. Și el, strigând, a zis: Părinte Avraam, fie-ți milă de mine și trimite pe Lazăr să-și ude vârful degetului în apă și să-mi răcorească limba, căci mă chinuiesc în această văpaie! Dar Avraam a zis: Fiule, adu-ți aminte că ai primit cele bune ale tale în viața ta, și Lazăr, asemenea, pe cele rele; iar acum aici el se mângâie, iar tu te chinuiești. Și peste toate acestea, între noi și voi s-a întărit o prăpastie mare, ca cei care voiesc să treacă de aici la voi să nu poată, nici cei de acolo să treacă la noi. Iar el a zis: Rogu-te, dar părinte, să-l trimiți în casa tatălui meu, căci am cinci frați, să le spună lor acestea, ca să nu vină și ei în acest loc de chin. Și i-a zis Avraam: Au pe Moise și pe prooroci: să asculte de ei. Iar el a zis: Nu, părinte Avraame, ci, dacă cineva dintre morți se va duce la ei, se vor pocăi. Și i-a zis Avraam: Dacă nu ascultă de Moise și de prooroci, nu vor crede nici dacă ar învia cineva din morți.” (Luca 16, 19-31)\n† Daniel,\nPatriarhul Bisericii Ortodoxe Române\nEvanghelia Duminicii a XXII-a după Rusalii ne prezintă pilda bogatului nemilostiv și a săracului Lazăr. Această pericopă este plină de învățături duhovnicești care ne arată că, după moartea trupului, sufletul trăiește și își aduce aminte de toate faptele săvârșite în timpul vieții pe pământ. Avem, deci, în Evanghelia de astăzi mărturia clară a Mântuitorului privind existența și viața sufletului după despărțirea sa de trup, după moartea fizică a omului.\nStarea sufletului după moarte§ Evanghelia ne spune adevăruri fundamentale pentru înțelegerea legăturii care există între viața pământească a omului și viața de dincolo de mormânt a sufletului uman. Ea ne arată că sufletul omului, după ce se desparte de trup, merge fie în comuniunea drepților și a sfinților, adică în fericita existență a raiului, fie în nefericita existență a iadului. Această precizare este deosebit de importantă deoarece ea ne arată valoarea vieții omului pe pământ. Deși viața omului pe pământ este una trecătoare, de ea depinde viața sufletului după moarte, după despărțirea sa de trup.\nVedem din pericopa evanghelică de astăzi că sufletul omului după despărțirea sa de trup nu stă într-o stare de nepăsare, de indiferență, într-un somn sau într-o amorțire, ci sufletul are conștiința luminată și comunică acolo cu alte suflete, cu sufletele drepților care au trăit pe pământ în credință, împlinind voia lui Dumnezeu, iar în viața de după moartea trupului se bucură de harul sau de prezența iubirii lui Dumnezeu, ca răspuns al împlinirii voii Lui în viața lor pământească.\nDe asemenea, vedem că sufletele după moarte sunt conștiente de starea în care se află și de deosebirea dintre rai și iad. Focul despre care vorbește Evanghelia de astăzi, văpaia în care se afla sufletul bogatului nemilostiv, a fost tâlcuită de către Sfinții Părinți ai Bisericii ca fiind o mustrare a conștiinței, un regret, o suferință a conștiinței pentru răul săvârșit sau pentru binele pe care putea să-l facă omul pe pământ, dar nu l-a făcut.\nDumnezeu respectă libertatea omului de a alege între bine și rău§ Într-adevăr, pilda bogatului nemilostiv ne arată, într-o formă concentrată, taina vieții omului, valoarea inestimabilă a vieții pământești care, deși trecătoare, determină fericirea sau nefericirea veșnică a sufletului nemuritor, creat după chipul lui Dumnezeu Cel nemuritor sau veșnic viu.\nBogatul nemilostiv și săracul Lazăr reprezintă două persoane diferite, două stări sociale diferite și două stări spirituale diferite. Bogatul, spune Evanghelia, trăia toate zilele sale în multă și mare slavă. Era îmbrăcat în porfiră, adică mătase scumpă, în vison și în haine de in, de asemenea scumpe. Toată ziua se afla în veselie, în ospețe, pe când săracul Lazăr era bolnav, plin de bube, suferind, iar la suferința sa se adăuga și singurătatea. El nu mai era un om printre oameni, ci un om printre câini, pentru că numai câinii erau aproape de el și îi lingeau bubele ca și cum i le-ar fi pansat. Câinii din jurul lui deveniseră mai omenoși decât omul bogat și nemilostiv care nu vedea pe Lazăr ca pe un om, ci ca pe un viețuitor între animale. Vedem două stări de viață umană diferite, una trăită în lux, ospețe și veselie, iar alta în sărăcie, suferință și singurătate.\nAceastă prezentare a două stări sociale și sufletești opuse, trăite de doi oameni diferiți, ne arată că Dumnezeu respectă libertatea omului de a-și trăi viața pe pământ în mod diferit. Însă, după ce viața pământească a bogatului s-a sfârșit, acesta a fost înmormântat. Ca atare, Evanghelia vorbește doar de trupul bogatului înmormântat, fiindcă bogatul era numai trup, a trăit numai biologic. De multă vreme, el își îngropase sufletul în trup, trăind numai trupește, nu duhovnicește. Sufletul său, în loc să înduhovnicească trupul său, a devenit cu totul trupesc, „s-a făcut țărână” încă din timpul vieții. Pe de altă parte, despre moartea săracului Lazăr, Evanghelia spune că sufletul acestuia a fost dus de îngeri în ceruri, în sânul lui Avraam, adică în fericita comuniune a drepților care în timpul vieții lor pământești au împlinit voia lui Dumnezeu, rugându-se Lui și răbdând toate încercările, necazurile și suferințele cu nădejdea în ajutorul Său.\nMoartea schimbă starea vieții omului§ În partea a doua a Evangheliei vedem cum se schimbă stările vieții bogatului și săracului. Bogatul nemilostiv, cel care pe pământ a trăit numai în plăceri materiale, în consum de alimente și în confort de haine frumoase, acum se chinuiește în văpaia iadului. Iar săracul Lazăr, cel care a trăit în foame și sete, bolnav și neglijat de oameni, se află acum în sânul lui Avraam, adică în comuniunea drepților care și-au pus nădejdea numai în ajutorul lui Dumnezeu.\nNe întrebăm ce fapte a făcut unul sau altul dintre acești doi oameni pe care ni-i prezintă Evanghelia. În general se spune că fiecare om va fi judecat după faptele sale, încât va fi părtaș al fericirii raiului, dacă a făcut fapte bune, iar dacă a făcut fapte rele, se va chinui în iad. Nu cunoaștem nici faptele rele ale bogatului nemilostiv, nici faptele bune ale săracului Lazăr; Evanghelia nu le pomenește. Nu se spune pentru care fapte rele a fost trimis bogatul nemilostiv în iad, nici pentru care fapte bune a fost trimis săracul Lazăr în rai. Se spune doar că se cuvenea ca cel care a trăit în fericire trecătoare pe pământ să fie acum nefericit, iar cel care a suferit pe pământ să se bucure acum în ceruri.\nLa prima lectură, Evanghelia ne ajută să înțelegem că există o dreptate a lui Dumnezeu, o lege a compensației, a echității. Cei care s-au bucurat prea mult de cele materiale în lumea aceasta, fără a mulțumi lui Dumnezeu pentru darurile primite și fără a fi milostivi cu cei mai săraci decât ei, nu se vor mai bucura de fericire în viața de dincolo de mormânt. Dacă citim totuși mai atent, observăm că cei doi oameni, bogatul nemilostiv și săracul Lazăr, nu au fost judecați în primul rând după faptele lor, ci după starea duhovnicească a vieții lor. Bogatul nemilostiv a trăit într-o stare spirituală de totală decădere. El nu mulțumea lui Dumnezeu pentru că i-a dat bogăție, sănătate și viață fără tulburare, nici nu avea milă de cei săraci. Prin urmare, nerecunoștința, nepăsarea și nemilostivirea l-au coborât pe bogatul nemilostiv în iad, pentru că el devenise deja inuman sau subuman. A fost dus în starea de singurătate a iadului, fiindcă n-avea în suflet nici un dram de iubire smerită și milostivă, ca să se poată apropia de Dumnezeu Cel milostiv și de sfinții Lui cei milostivi.\nNerecunoștința și nemilostivirea - semne ale decăderii spirituale a omului§ Decăderea spirituală a bogatului nemilostiv sau starea sa de dezumanizare se vede în faptul că el nu a trăit pe pământ după chipul lui Dumnezeu Cel milostiv, după cum ne spune Mântuitorul: „Fiți milostivi, precum și Tatăl vostru este milostiv” (Luca 6, 36). Deci, pe lângă faptul că era nerecunoscător lui Dumnezeu pentru darurile vieții, bogatul nemilostiv a devenit și insensibil sau nepăsător față de suferința semenilor săi. El a devenit indiferent față de suferința săracului Lazăr pe care îl vedea zilnic zăcând aproape de casa sa. Astfel, fiindcă n-a trăit în comuniune milostivă cu semenii săi, bogatul nu poate să ajungă în comuniunea celor milostivi, adică în rai, în Împărăția lui Dumnezeu Cel milostiv, ci sufletul lui coboară la starea nefericită a iadului spre care s-a îndreptat în mod liber prin nepăsare spirituală și lăcomie materială.\nToată atenția bogatului nemilostiv se concentra asupra propriei persoane, încât el trăia într-o stare de autosuficiență, de mulțumire de sine, de apreciere de sine, de laudă de sine. El nu se mai gândea nici la Dumnezeu, nici la săracii care aveau nevoie de ajutorul lui. Într-un cuvânt, putem spune că bogatul nemilostiv a fost osândit nu atât pentru faptele lui rele, cât pentru nerecunoștință, nepăsare și nemilostivire, pentru binele pe care putea să-l facă, dar nu l-a făcut.\nDumnezeu vede nu numai faptele omului, ci și starea sufletului său§ Pe de altă parte, vedem pe săracul Lazăr care este dus de îngeri în rai nu atât pentru că ar fi făcut multe fapte bune, cât pentru starea îmbunătățită a sufletului său. Binele pe care l-a săvârșit săracul Lazăr constă în curățirea, luminarea și îmbogățirea sufletului său prin virtutea răbdării cu nădejde în Dumnezeu, fără răzvrătire, prin neosândirea aproapelui, nici măcar a bogatului nemilostiv, prin tăcerea sa smerită și pașnică. Deși sărac din punct de vedere material, Lazăr și-a îmbogățit sufletul cu virtuți multe; deși viețuitor în lume, el a trăit în singurătate ca un pustnic, care îmblânzește sau pacifică animalele prin pacea sufletului său.\nSăracul Lazăr este răsplătit pentru starea sfântă a sufletului său. Întrucât avea înainte de moarte un suflet bun, el se bucură acum de bunătățile cerești cele netrecătoare. Deși sărac și bolnav, El nu s-a supărat pe Dumnezeu, nu s-a răzvrătit, nu a cârtit, nu a zis: „Doamne, de ce eu sunt atât de sărac, iar bogatul acesta nemilostiv atât de avut? De ce eu sunt atât de bolnav, iar el atât de sănătos? De ce ești nedrept cu noi?” Ci, în tăcere pașnică și smerită răbdare, săracul Lazăr și-a întărit, luminat și modelat sufletul său în bunătate. Deși era foarte singur, săracul Lazăr nu s-a plâns de singurătatea sa, ci s-a bucurat de prietenia câinilor care deveniseră mai solidari sau mai omenoși cu el decât oamenii indiferenți și nemilostivi.\nEvanghelia de astăzi ne descoperă un adevăr fundamental. Și anume că în fața lui Dumnezeu nu contează numai mulțimea faptelor bune, ci în primul rând contează bunătatea sufletului. Dacă multele fapte bune pe care le-am săvârșit ne duc la mândrie și laudă de sine, atunci nu ne-am îmbogățit cu adevărat sufletul. Numai când faptele bune sunt unite cu smerenia, cu răbdarea, cu rugăciunea, cu zidirea duhovnicească a sufletului bun, atunci starea sufletului nostru este o stare binecuvântată și mântuitoare. Cu alte cuvinte, vedem că iadul sau raiul începe încă din lumea aceasta în sufletul nostru. Când cultivăm bunătatea și milostivirea, ne deschidem spre rai, spre bunătățile netrecătoare ale lui Dumnezeu. Iar când în sufletul nostru cultivăm nepăsarea, nemilostivirea, răutatea, egoismul, atunci noi înșine, în mod liber, ne îndreptăm spre iad ca existență chinuită, egoistă sau individualistă, fără comuniune de iubire.\nEvanghelia ne mai arată că sufletul bogatului nemilostiv din iad se află în comunicare spirituală cu Avraam și cu drepții din rai, fără ca între cele două stări să fie vreo cale de trecere dintr-o parte în cealaltă. Cererea bogatului nemilostiv către Avraam de a-i alina suferința cauzată de văpaia focului nu primește răspuns pozitiv. De asemenea, cererea sa ca cineva din morți să meargă în lume să spună celor cinci frați ai lui să se pocăiască nu este ascultată: „Și i-a zis Avraam: dacă nu ascultă de Moise și de prooroci, nu vor crede nici dacă ar învia cineva din morți” (Luca 16, 31). Deși Avraam cel din istorie a trăit cu mult timp înainte de Moise și de proorocii prin care Dumnezeu a făcut minuni și i-a chemat pe oameni la mântuire, totuși Avraam cel din rai, părintele spiritual al credinței și al multor popoare credincioase, cunoaște și toate evenimentele sfinte petrecute în istorie după moartea sa trupească, pentru că sufletul său nemuritor este pururea viu în comuniunea sa cu Dumnezeu. Aici se confirmă adevărul că „dreptul din credință va fi viu” (Avacum 2, 4; Romani 1, 17 și Galateni 3, 11).\nAvraam, Părintele spiritual al credinței sau al tuturor celor care cred în adevăratul Dumnezeu, Făcătorul cerului și al pământului, ne spune în Evanghelia de astăzi că omul trebuie să împlinească voia lui Dumnezeu urmând pilda și învățătura drepților și sfinților, nu așteptând minuni la tot pasul și mai ales învieri din morți. De ce? Pentru că învierea sufletului din moartea păcatului prin rugăciune, pocăință și fapte bune este mai necesară decât a vedea morți înviind din mormânt. Din ce motiv? Deoarece învierea morților din morminte este darul exclusiv al lui Dumnezeu, însă învierea sufletului din moartea păcatului cere și osteneală din partea omului, după cum spune Sfântul Isaac Sirul.\nMilostenia - cale spre mântuire§ Să ne ajute Bunul Dumnezeu ca din această Evanghelie să înțelegem că judecata lui Dumnezeu este dreaptă și că ea ține seama de libertatea noastră de a alege viața trăită în comuniune cu Dumnezeu sau separat de Dumnezeu, de a trăi viața în milostivire, în ajutorare, în iubire frățească, milostivă față de semeni, sau în nepăsare, neajutorare, nemilostivire față de aproapele. Dumnezeu este veșnic fericit deoarece este veșnic milostiv. Iar dacă și noi devenim milostivi, ne bucurăm pururea de fericirea raiului, de iubirea Lui milostivă.\nRaiul sau iadul, așa cum se vede și în picturile unor mănăstiri din Bucovina (Voroneț, n.a.), ca stări spirituale diferite sunt legate de taina libertății și a iubirii omului. Dacă iubim sau nu iubim pe Dumnezeu, dacă iubim sau nu iubim pe semenii noștri, atunci ne vom împărtăși de fericirea raiului sau de nefericirea iadului ca existență chinuită, marcată de mustrarea conștiinței pentru păcatele nepocăite sau pentru binele pe care am fi putut să-l facem, dar nu l-am făcut. Deci, iadul este suferința neîmplinirii, durerea vidului spiritual că nu am răspuns iubirii lui Dumnezeu cât timp am trăit pe pământ. De aceea, trebuie să ne rugăm lui Dumnezeu ca să ne dăruiască puterea de a ne aduce aminte de El tot timpul, de a-I mulțumi pentru binefaceri și a-I cere ajutorul, de a fi sensibili la suferința semenilor noștri care sunt săraci, bolnavi și întristați.\nȘi din Evanghelia de astăzi s-a inspirat Biserica noastră când a organizat cămine pentru bătrâni, pentru copii, pentru orfani, cantine pentru săraci, bolnițe, farmacii, cabinete medicale și spitale. Evanghelia ne arată că de modul în care noi trăim taina iubirii milostive în mod liber aici pe pământ depinde fericirea sau nefericirea noastră veșnică.\nSă ne ajute bunul Dumnezeu să înțelegem cât de prețioasă este viața noastră pe pământ ca pregătire pentru viața veșnică fericită. Prin cuvântul bun, rugăciunea pentru alții, ajutorarea săracilor, cercetarea bolnavilor, realizăm ceea ce spune poporul nostru luminat de Sfânta Evanghelie: „Dar din dar se face rai”. Dăruind noi altora din cele ce am primit de la Dumnezeu și le-am cultivat, prin rugăciune și muncă, dobândim raiul sau fericirea vieții veșnice fericite, spre slava lui Dumnezeu și bucuria îngerilor. Amin.\n","date":"26 octombrie 2010","img":"/cuvant-duhovnicesc/bogatul-nemilostiv-pierde-mantuirea/featured.jpg","lang":"ro","langName":"Română","largeImg":"/cuvant-duhovnicesc/bogatul-nemilostiv-pierde-mantuirea/featured_hu_75feef406ab9ef25.jpg","month":[{"title":"2010-10","url":"/month/2010-10/"}],"permalink":"/cuvant-duhovnicesc/bogatul-nemilostiv-pierde-mantuirea/","series":[],"smallImg":"/cuvant-duhovnicesc/bogatul-nemilostiv-pierde-mantuirea/featured_hu_3096ceb609c2371e.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Duminica a 22-a După Rusalii","url":"/tags/duminica-a-22-a-dup%C4%83-rusalii/"},{"title":"Pilda Bogatului Nemilostiv Și a Săracului Lazăr","url":"/tags/pilda-bogatului-nemilostiv-%C8%99i-a-s%C4%83racului-laz%C4%83r/"}],"timestamp":1288051200,"title":"Bogatul nemilostiv pierde mântuirea","year":[{"title":"2010","url":"/year/2010/"}]},{"authors":[{"title":"","url":"/authors/patriarhul-daniel/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Evanghelia Duminicii după Înălțarea Cinstitei Cruci (Luarea Crucii și urmarea lui Hristos)\n„Zis-a Domnul: cel care voiește să vină după Mine să se lepede de sine, să-și ia crucea sa și să-Mi urmeze Mie. Căci cine va voi să-și mântuiască sufletul său îl va pierde; dar cine-și va pierde sufletul său pentru Mine și pentru Evanghelie, acela îl va mântui. Și ce-i folosește omului să câștige lumea întreagă, dacă-și va pierde sufletul său? Sau ce ar putea să dea omul în schimb, pentru sufletul său? Iar cine se va rușina de Mine și de cuvintele Mele, în acest neam desfrânat și păcătos, și Fiul Omului se va rușina de el, când va veni în slava Tatălui Său cu sfinții îngeri. Apoi a zis către ei: adevărat vă spun vouă că sunt unii, din cei care stau aici, care nu vor gusta moarte, până când nu vor vedea împărăția lui Dumnezeu, venind cu putere.” (Marcu 8, 34-38; 9, 1)\n† Daniel, Patriarhul Bisericii Ortodoxe Române\nÎn Evanghelia Duminicii după Înălțarea Sfintei Cruci Mântuitorul Iisus Hristos face referință la cruce zicând: „De voiește cineva să vină după Mine, să se lepede de sine, să-și ia crucea sa și să-Mi urmeze Mie” (Mc. 8, 34). Apoi, explică spunând: „cine voiește să-și salveze sufletul său îl va pierde, iar cel ce îl pierde pentru Mine și pentru Evanghelie, spune Mântuitorul Iisus Hristos, acela îl va mântui” (Mc. 8, 35). Iar apoi întreabă: „Ce-i folosește omului să câștige lumea întreagă, dacă-și va pierde sufletul său? Sau ce ar putea să dea omul în schimb pentru sufletul său?” (Mc. 8, 36-37).\nEvanghelia acestei duminici conține o mulțime de învățături care se referă la scopul vieții noastre pe pământ. Mântuitorul Hristos ne învață că grija cea dintâi pe care trebuie să o aibă omul în viața pământească este mântuirea sufletului, care este mai de preț decât orice bun trecător din lumea aceasta.\nÎn acest înțeles, Evanghelia ne arată taina mântuirii ca fiind asumare a crucii din viața personală, lepădare de sine și urmare a lui Hristos.\nDumnezeu respectă libertatea omului§ Hristos Domnul cheamă sau invită la mântuire pe toți oamenii, dar nu forțează pe nimeni să-L urmeze, deoarece respectă libertatea omului. De aceea, El zice: „De voiește cineva să vină după Mine, să se lepede de sine, să-și ia crucea sa și să-Mi urmeze Mie” (Mc. 8, 34). Dumnezeu dorește ca omul să răspundă chemării la mântuire în mod liber, pentru că mântuirea înseamnă iubire față de Dumnezeu și iubire față de aproapele, exprimată în mod liber. Prin urmare, noi putem să ascultăm de Dumnezeu sau să fim nepăsători, să-L căutăm sau să-L ignorăm, chiar afirmând că El nu există ori că cerul și pământul ar fi doar rezultatul întâmplării sau al hazardului, nu creația lui Dumnezeu. Ca atare, folosim aerul creat de Dumnezeu, apa creată de Dumnezeu, ne încălzim de la soarele creat de Dumnezeu și ne hrănim din roadele pământului creat de Dumnezeu, în totală necunoaștere sau uitare de Dumnezeu. Trăim doar biologic, fără nici un orizont teologic. Deci libertatea omului este atât de mare, că deși el trăiește în creația lui Dumnezeu, totuși omul se poate comporta ca și când Dumnezeu nu ar exista. Cu alte cuvinte, omul poate răspunde la iubirea Lui sau o poate refuza, poate dobândi mântuirea sau poate pierde mântuirea, se poate uni cu Dumnezeu sau se poate despărți de El.\nDe aceea, Hristos Domnul spune: „De voiește cineva să vină după Mine” (Mc. 8, 34). Dacă voiește cineva să se mântuiască, vine la Hristos, ascultă cuvântul lui Dumnezeu și îl împlinește în fapte bune. Libertatea omului ca persoană creată după chipul Persoanelor divine este respectată de Însuși Dumnezeu, întrucât libertatea este o componentă esențială a demnității persoanei umane. Mântuitorul Iisus Hristos ne arată că mântuirea omului este o lucrare bazată pe o propunere liberă a lui Dumnezeu Cel veșnic de a dărui omului viață veșnică și pe răspunsul liber al omului la invitația lui Dumnezeu. Astfel, Hristos Domnul vrea să spună: „De voiește cineva să vină după Mine” se va mântui, dar dacă nu voiește, nu se va mântui, pentru că nu intră în mod liber într-o legătură de viață eternă cu Dumnezeu, izvorul vieții veșnice.\nAșadar, Dumnezeu dăruiește viață veșnică și fericită doar celor care o caută sau o primesc în mod liber. El cheamă pe om de la neființă la ființă și îl menține în existență, dăruind tuturor oamenilor învierea de obște, însă fericita existență veșnică sau fericita viață veșnică o primesc numai cei care răspund în mod liber iubirii lui Dumnezeu, adică primesc harul mântuirii, îl cultivă, îl fac roditor și mulțumesc lui Dumnezeu pentru darul vieții. Din acest motiv, cea mai prețioasă și solemnă lucrare a Bisericii este Sfânta și Dumnezeiasca Euharistie sau Liturghie Euharistică, care înseamnă mulțumire sau recunoștință arătată lui Dumnezeu pentru toate darurile Sale cunoscute și necunoscute de noi, dar mai ales pentru darul existenței și al mântuirii.\nÎn concluzie, putem spune că omul este liber să trăiască duhovnicește după chipul lui Dumnezeu Cel veșnic și să dorească veșnicia sau să trăiască doar trupește, să mănânce și să bea, să doarmă și să se afirme până la mormânt, crezând că după moartea trupului nu mai este nimic, nici o formă de existență a persoanei umane, adică a sufletului.\nDe ce trebuie să urmăm lui Hristos?§ Darul cel mai mare pe care îl poate căuta sufletul credincios este viața veșnică, deoarece oamenii sunt creați după chipul Preasfintei Treimi Celei veșnice (cf. Facere 1, 26). Întrucât Hristos este deodată Dumnezeu și Om, are în El viața veșnică, după cum spune El surorilor lui Lazăr, Marta și Maria, zicând: „Eu sunt învierea și viața. Cine crede în Mine, chiar dacă va muri, va trăi” (In. 11, 25). Deci, chiar dacă va muri omul cu trupul, va fi viu cu sufletul, dacă se unește cu Hristos prin credință, prin Sfintele Taine și prin fapte bune.\nCând urmăm lui Hristos nu mergem după un om muritor, ci după Dumnezeu Cel veșnic Care S-a făcut Om pentru ca pe oamenii pământeni și muritori să-i ducă la înviere și la viață veșnică, netrecătoare și nelimitată.\nLepădarea de sine - eliberare de egoism pentru a iubi fără patimă§ Evanghelia de astăzi ne arată că pentru a urma lui Hristos avem nevoie de lepădarea de sine. Ce înseamnă această lepădare de sine? Ce înseamnă această negare de sine? Nu înseamnă oare o depersonalizare? Cum să ne lepădăm de noi înșine când ne iubim pe noi înșine atât de mult, încât uităm de Dumnezeu și de semenii noștri?\nLepădarea de sine pe care Mântuitorul Iisus Hristos ne-o cere înseamnă schimbarea felului de a fi și de a viețui, adică să nu mai trăim în mod egoist, numai cu gândul la noi înșine, ci mai întâi să ne gândim la Dumnezeu, Izvorul vieții noastre, și la cei din jurul nostru, părinți, frați, vecini, oameni săraci, bolnavi, neajutorați și, astfel, de la iubirea de sine egoistă sau pătimașă să trecem la iubirea sfântă de Dumnezeu și de semenii noștri.\nIubirea de Dumnezeu și de semeni ne ajută să ieșim din închisoarea egoistă a sufletului nostru. În esență, de sine înseamnă deschiderea sufletului nostru pentru ca iubirea sfântă a lui Dumnezeu sau harul Lui să lumineze viața noastră, iar noi să transmitem această iubire semenilor noștri. Această lepădare de sine pentru a dobândi o iubire nepătimașă este, de fapt, o înviere din mormântul egoismului și o bucurie de comuniune cu Dumnezeu, în rugăciune, și cu oamenii, în fapte bune. Astfel, lepădarea de sine ne ajută să urmăm lui Hristos pe calea mântuirii. Ca atare, viața lui Hristos devine Viața vieții noastre.\nHristos schimbă crucea noastră în bucurie a învierii§ În acest înțeles, Sfântul Apostol Pavel spune: „Nu mai trăiesc eu, ci Hristos trăiește în Mine” (Gal. 2, 20), sau: „Iar mie să nu-mi fie a mă lăuda decât numai în Crucea Domnului nostru Iisus Hristos prin care lumea este răstignită pentru mine și eu pentru lume!” (Gal. 6, 14). Cu alte cuvinte, el vrea să spună: nu mă laud cu ceea ce fac eu, ci cu ceea ce face Dumnezeu cu mine și prin mine; mă laud cu harul lui Dumnezeu care locuiește și lucrează în mine, nu cu puterea mea limitată, nu mă încred în gândirea mea egoistă, plină de sine, ci în înțelepciunea lui Dumnezeu arătată în Hristos Cel răstignit și înviat. Adică prin puterea Crucii lui Hristos, ca iubire smerită și jertfelnică, se răstignește ceea ce este egoist, lumesc și păcătos în om, ca să pătrundă în sufletul lui sfințenia lui Dumnezeu. Când cerem iertarea păcatelor, ne curățim de păcate, de comportarea noastră egoistă, iar când cerem lui Dumnezeu să ne miluiască, mila Lui sau iubirea Lui milostivă ne sfințește și ne face ființe iubitoare de Dumnezeu și de semenii noștri, fără patimă, adică fără dorință de avere, de stăpânire și de slavă lumească.\nAceastă sfințire prin Cruce, ca răstignire a egoismului din noi și înviere sau ridicare la o iubire curată, este rodul lepădării de sine și al purtării Crucii în urmarea lui Hristos. Numai astfel putem spune împreună cu Apostol Pavel: „noi avem gândul lui Hristos” (I Cor. 2, 16), adică gândim în comuniune cu Hristos. Vedem că lumea este darul lui Dumnezeu, nu produsul întâmplării, iar fiecare persoană umană creată după chipul lui Dumnezeu are o valoare unică și veșnică în fața lui Dumnezeu. Aceasta înseamnă, de fapt, pregătirea pentru urmarea lui Hristos sau pentru viața în Hristos.\nHristos Domnul mai spune că pentru a-I urma Lui, omul care se leapădă de sine trebuie să își ia crucea sa. Crucea materială văzută cu ochii trupești este un obiect format din două brațe unite: unul vertical și altul orizontal, dar crucea spirituală este o stare din viața omului, care nu se vede cu ochii trupești, ci se simte ființial sau duhovnicește. Astfel, crucea, în înțeles duhovnicesc, este constatarea că ne lipsește ceva, este conștiința finitudinii, adică aspirăm spre infinit și etern, dar constatăm că suntem mărginiți în putere și muritori. Crucea mai înseamnă și o suferință prelungită, o nereușită care ne-a marcat viața, un dor neîmplinit sau un ideal nerealizat. Pentru cineva crucea poate să însemne o copilărie de orfan în care nu a primit iubirea părinților, sau o tinerețe zbuciumată, sau o căsnicie nefericită. Pentru alt om crucea poate să însemne o sărăcie permanentă, o boală incurabilă, sau o situație grea din care încearcă să iasă cu osteneală și dificultate. Oricum, pentru mulți oameni crucea înseamnă o neîmplinire, cum spune poetul: „Și viața aceasta-i bun pierdut / De n-ai trăit cum ai fi vrut”.\nÎn general, fiecare om are o cruce a vieții sale, mai ușoară sau mai grea, o neputință de-a realiza pe deplin un ideal dorit. Dar Hristos Domnul ne îndeamnă zicând: fiecare să-și ia crucea sa și să-I urmeze Lui. Adică să nu o poarte singur, ci să o poarte cerând ajutorul Său, al lui Hristos Cel răstignit și înviat, Care cu iubirea Sa milostivă schimbă crucea noastră în bucurie a învierii, transformă suferința în speranță, singurătatea în comuniune și neputința în biruință.\nCei care au trecut prin suferință înțeleg mai bine crucea altora§ Când omul trece prin necazuri și suferință, el se poate apropia sau îndepărta de Dumnezeu. Dacă nu se apropie de Hristos mai mult, cerându-I ajutorul, cel suferind poate cădea în deznădejde. Sunt unii oameni care, sub povara suferinței, bolii și necazurilor, și-au pus capăt zilelor, deoarece au căzut în deznădejde întrucât, slăbind credința lor, a slăbit și răbdarea lor sau puterea lor de a îndura suferința. Însă cei care și-au pus nădejdea în Dumnezeu și au simțit puterea Lui, au trecut prin suferință, boală, încercare și au biruit. De aceea, Mântuitorul spune ucenicilor Săi: „În lume necazuri veți avea, dar îndrăzniți: Eu am biruit lumea” (In. 16, 33). Prin simpla sa voință sau putere, omul nu poate dobândi mântuirea sau viața veșnică, deoarece mântuirea este unirea omului cu Dumnezeu. Omul are deci nevoie de ajutorul lui Dumnezeu ca să poată purta crucea sa, după cuvântul Mântuitorului Iisus Hristos: „Veniți la Mine toți cei osteniți și împovărați și Eu vă voi odihni pe voi” (Matei 11, 28).\nDe aceea, când ne însemnăm cu semnul Sfintei Cruci, spunem: „Doamne, ajută-ne”, „Doamne, miluiește-ne”, „Doamne, mântuiește-ne”. Astfel, noi arătăm că Sfânta Cruce ne duce spre Hristos Cel răstignit și înviat, ne unește cu Hristos Cel ce transformă durerea în bucurie, suferința în speranță și neputința în putere.\nSă ne rugăm Domnului Iisus Hristos să ne dăruiască puterea de a căuta mântuirea sufletului mai mult decât orice bogăție din lumea aceasta, adică să dobândim Împărăția iubirii și fericirii veșnice a Tatălui și a Fiului și a Sfântului Duh. Să ne ajute Bunul Dumnezeu să înțelegem că dacă trecem prin suferință, prin necazuri, prin ispite, prin tot felul de lipsuri, Hristos Domnul Care cunoaște crucea noastră nu dorește ca noi să suferim, ci ne cheamă să ne apropiem mai mult de El, să simțim ajutorul Lui, să transforme singurătatea și suferința noastră în bucuria întâlnirii cu El, Cel răstignit și înviat. Sunt mulți oameni care, deși săraci material, sunt foarte bogați în credință, speranță și iubire, au fețele senine și mulțumesc lui Dumnezeu pentru toate. Însă întâlnim și oameni bolnavi, revoltați, răzvrătiți, oarecum certându-se cu Dumnezeu, pentru că nu pot da sens suferinței lor, în timp ce alți bolnavi se roagă lui Dumnezeu ca să-i ajute, să le curățească sufletul de păcate și să-i mântuiască; să le întărească iubirea de Dumnezeu și de semeni. Astfel, mulți oameni care au trecut prin suferință au devenit mai milostivi. Adesea cei care au trecut prin suferință, sărăcie și necazuri înțeleg mai bine crucea altora, dar și cunosc mai bine ajutorul lui Dumnezeu primit în vreme de încercare.\nSă ne ajute Preamilostivul Dumnezeu să fim nu numai închinători sau cinstitori ai Sfintei Cruci, ci și următori ai lui Hristos Care ne izbăvește de suferință și ne cheamă la bucurie și pace sufletească, la slava Împărăției lui Dumnezeu despre care se vorbește la sfârșitul Evangheliei de azi. De aceea, ne rugăm lui Hristos zicând: „Crucii Tale ne închinăm, Stăpâne, și sfântă Învierea Ta o lăudăm și o slăvim”, având credință tare că Dumnezeu „cu Crucea Sa păzește pe poporul Său”. Amin!\n","date":"14 septembrie 2010","img":"/cuvant-duhovnicesc/asumarea-crucii-calea-mantuirii-in-hristos/featured.jpg","lang":"ro","langName":"Română","largeImg":"/cuvant-duhovnicesc/asumarea-crucii-calea-mantuirii-in-hristos/featured_hu_4cfe0691a6ac9265.jpg","month":[{"title":"2010-04","url":"/month/2010-04/"}],"permalink":"/cuvant-duhovnicesc/asumarea-crucii-calea-mantuirii-in-hristos/","series":[],"smallImg":"/cuvant-duhovnicesc/asumarea-crucii-calea-mantuirii-in-hristos/featured_hu_74e6ac49bf3c917b.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Luarea Crucii Și Urmarea Lui Hristos","url":"/tags/luarea-crucii-%C8%99i-urmarea-lui-hristos/"}],"timestamp":1284422400,"title":"Asumarea Crucii - calea mântuirii în Hristos","year":[{"title":"2010","url":"/year/2010/"}]},{"authors":[{"title":"","url":"/authors/adrian-nicolae-petcu/"}],"categories":[{"title":"Istorie","url":"/categories/istorie/"}],"content":"Cu experiența acumulată la Huși, părintele Constantin Sârbu accepta, în 1938, numirea pe noul post parohial Parcul Călărași-Bariera Vergului din București. Parohia era formată dintr-un cartier muncitoresc și sărac de la marginea Bucureștilor, acolo unde, după 1925, medicul Victor Gomoiu ridicase așezămintele spitalicești „Principesa Elena“.\nÎn lipsa unui lăcaș de rugăciune, părintele Sârbu primea o încăpere în aceste așezăminte pentru amenajarea unei capele. Însă, nevoile spirituale erau mult mai mari, iar sufletele date în păstorire căutau înțelegere și mângâiere.\nAtunci, părintele nostru se gândi că este nevoie și de un spital al sufletului, pe lângă cel al trupului. Cu mari eforturi și sprijin de la patriarhul Nicodim, în 1943 punea început de temelie la o mare biserică, la care și-au adus contribuția și mai marii țării.\nAveau în gând să facă o parohie model, cu cantină pentru săraci, cu orfelinat, cu sală de evanghelizare și proiecțiuni cinematografice cu subiecte religioase, unde să se învețe credința. Era un ideal creștin după modelul sfinților Părinți.\nAu venit însă comuniștii la putere, iar părintelui nu i s-a mai permis nimic, fiind chiar aruncat în temniță.\n","date":"6 noiembrie 2009","img":"/istorie/memoria-bisericii-in-imagini-un-spital-al-sufletului/featured.jpg","lang":"ro","langName":"Română","largeImg":"/istorie/memoria-bisericii-in-imagini-un-spital-al-sufletului/featured_hu_b919f2e28847f5aa.jpg","month":[{"title":"2009-11","url":"/month/2009-11/"}],"permalink":"/istorie/memoria-bisericii-in-imagini-un-spital-al-sufletului/","series":[],"smallImg":"/istorie/memoria-bisericii-in-imagini-un-spital-al-sufletului/featured_hu_922ddf9879e27183.jpg","tags":[{"title":"Părintele Constantin Sârbu","url":"/tags/p%C4%83rintele-constantin-s%C3%A2rbu/"},{"title":"Biserica „Parcul Călărași - Bariera Vergului“","url":"/tags/biserica-parcul-c%C4%83l%C4%83ra%C8%99i---bariera-vergului/"}],"timestamp":1257465600,"title":"Memoria Bisericii în imagini: Un spital al sufletului","year":[{"title":"2009","url":"/year/2009/"}]},{"authors":[{"title":"","url":"/authors/patriarhul-daniel/"}],"categories":[{"title":"Cuvânt Duhovnicesc","url":"/categories/cuv%C3%A2nt-duhovnicesc/"}],"content":"Evanghelia Duminicii a XXI-a după Rusalii (Pilda semănătorului)\n„Zis-a Domnul: ascultați pilda aceasta: a ieșit semănătorul să semene sămânța sa. Și, semănând el, o parte a căzut lângă drum și a fost călcată cu picioarele și păsările cerului au mâncat-o. Altă parte a căzut în loc pietros și, dacă a răsărit, s-a uscat pentru că nu avea umezeală. Altă parte a căzut în mijlocul spinilor și spinii, crescând o dată cu ea, au înăbușit-o. Iar altă parte a căzut în pământul cel bun și, crescând, a făcut rod însutit. După ce a spus acestea, a strigat: cine are urechi de auzit să audă! Dar ucenicii Lui L-au întrebat: ce înseamnă pilda aceasta? Atunci El a răspuns: vouă vă este dat să cunoașteți tainele împărăției lui Dumnezeu, dar celorlalți în pilde, pentru ca, văzând, să nu vadă, și auzind să nu înțeleagă. Iar pilda aceasta înseamnă: sămânța este cuvântul lui Dumnezeu. Iar cele de lângă drum sunt cei care aud cuvântul, dar vine diavolul și ia cuvântul din inima lor, ca nu cumva, crezând, să se mântuiască. Cele din loc pietros sunt aceia care, auzind cuvântul, îl primesc cu bucurie; dar aceștia nu au rădăcină, ci cred până la o vreme, iar în vreme de ispită se leapădă. Cele căzute între spini, aceștia sunt cei care aud cuvântul, dar umblând sub povara grijilor, a bogățiilor și a plăcerilor vieții acesteia, se înăbușă și nu rodesc desăvârșit. Iar cele din pământ bun, aceștia sunt cei care, cu inimă curată și bună, auzind cuvântul, îl păstrează și fac rod prin răbdare. După ce a spus acestea, a strigat: cine are urechi de auzit să audă.” (Luca 8, 5-15)\n† Daniel,\nPatriarhul Bisericii Ortodoxe Române\nÎn a douăzeci și una duminică după Rusalii, se citește la Sfânta Liturghie Pilda semănătorului, din Evanghelia după Sfântul Luca. În această pildă, Mântuitorul nostru Iisus Hristos vorbește despre un semănător și despre patru situații diferite în care au ajuns semințele aruncate pe pământ.\nAstfel, Mântuitorul ne spune că, dintre semințele aruncate în brazdă, una a căzut lângă drum, a fost călcată în picioare, iar apoi păsările cerului au mâncat-o. A doua sămânță a căzut pe un loc cu pietriș, a răsărit, dar, din lipsa umezelii, s-a uscat foarte curând. A treia sămânță a căzut între spini, a crescut împreună cu spinii, dar, în cele din urmă, a fost înăbușită de aceștia. A patra sămânță a căzut pe pământ bun și „a făcut rod însutit“. În încheierea primei părți a pildei, Mântuitorul Iisus Hristos rostește cuvintele: „Cine are urechi de auzit să audă“.\nCuvântul lui Dumnezeu, călcat în picioare de nepăsare și neglijență§ Neputând să înțeleagă mesajul parabolei, ucenicii au cerut să li se arate tâlcul acesteia, iar Mântuitorul, ascultându-le rugămintea, le-a dezvăluit înțelesul adânc al cuvintelor Sale. De obicei, Mântuitorul nu explică parabolele rostite, lăsându-i pe cei care le aud să ajungă la înțelesul duhovnicesc, pentru că toate parabolele sau pildele Lui au o mulțime de sensuri, de înțelesuri duhovnicești care se descoperă și în funcție de înțelepciunea, experiența și starea duhovnicească a ascultătorului.\nDe această dată, însă, Mântuitorul explică El Însuși pilda rostită, arătând că sămânța căzută lângă drum, călcată în picioare și apoi mâncată de păsările cerului, îi reprezintă pe acei oameni „care aud cuvântul, dar vine diavolul și ia cuvântul din inima lor, ca nu cumva, crezând, să se mântuiască“. Așadar, primul obstacol pe care-l întâmpină Semănătorul este diavolul, care ia din inima omului cuvântul lui Dumnezeu, rostit de către Biserică prin slujitorii ei, chiar înainte ca acesta să încolțească. Astfel, oamenii înșelați de diavol spun: cuvântul acesta „nu ne privește pe noi“, „nu mai este actual pentru zilele noastre“, „nu are semnificație pentru mine ca rang, ca vârstă sau ca poziție socială“. În multe feluri diavolul găsește motive ca să ia repede din inima omului cuvântul Evangheliei. Foarte adesea, diavolul îi păcălește pe oameni cu nepăsarea ori cu uitarea sau, cum se mai spune: pe o ureche intră cuvântul și pe cealaltă iese.\nCălcarea în picioare a seminței căzute pe calea obiceiurilor rele face ca în inima omului să nu rodească cuvântul lui Dumnezeu, fiind, în cele din urmă, răpită de diavol, chiar fără să ne mai dăm seama. Foarte interesant e faptul că, în prima parte, când Mântuitorul vorbește despre sămânța căzută la marginea drumului, spune că „păsările cerului au mâncat-o“, iar mai apoi, în tâlcuire spune: „vine diavolul și ia cuvântul din inima lor, ca nu cumva, crezând, să se mântuiască“. Așadar, văzduhurile nu sunt străbătute numai de duhuri bune sau îngeri buni, ci și de îngeri răi, de demoni care caută să întunece viața omului. De aceea, Biserica are rugăciuni de invocare a îngerilor buni păzitori, ca să ne ajute, dar avem și rugăciuni de îndepărtare a duhurilor diavolești, a demonilor întunecați, care păcălesc, chinuiesc și urăsc pe oameni, căutând să-i îndepărteze de mântuire, prin neascultarea și nerodirea cuvântului lui Dumnezeu. Ispita uitării cuvântului, a diminuării importanței acestuia echivalează, așadar, cu soarta seminței de la marginea drumului, adică a cuvântului mântuitor care, împiedicat să încolțească, este, în cele din urmă, răpit prin lucrarea și viclenia diavolului, când omul nu are trezvie sufletească, când nu veghează spiritual.\nA răsărit, dar nu s-a întărit: credința nestatornică§ A doua categorie de oameni, descrisă simbolic de Mântuitorul prin sămânța care a căzut în loc pietros, sunt cei care „auzind cuvântul, îl primesc cu bucurie; dar aceștia nu au rădăcină, ci cred până la o vreme, iar în vreme de ispită se leapădă“. Avem de-a face în acest caz cu oamenii care primesc cu bucurie cuvântul mântuitor și cred în el atât timp cât le merge bine, cât sunt sănătoși, cât timp au rezultate bune în activitatea cotidiană, câștigă bine, sunt bine văzuți de cei din jurul lor, sunt lăudați și apreciați. Când vine însă vremea de încercare, când vine prigoana împotriva Bisericii ori vin peste ei boli, suferințe, ispite, necazuri, se întreabă: „Ce rău am făcut eu ca să fiu pedepsit? Sunt unii mai răi decât mine și nu pățesc nimic!“. Și, astfel, începe îndoiala, căreia îi urmează răzvrătirea, cârtirea și învinuirea lui Dumnezeu pentru încercările vieții. Astfel, mulți oameni care erau evlavioși în copilărie, în tinerețe ori cât timp lucrurile au mers bine, își pierd mai apoi credința, nerezistând încercărilor. Entuziasmul lor de la început a făcut să răsară sămânța cuvântului lui Dumnezeu, dar ceea ce a răsărit nu a crescut suficient pentru a fi o credință statornică, perseverentă, bine înrădăcinată, ci a rămas o credința superficială, șovăielnică și ușor influențabilă de filosofii și curente de gândire străine de Evanghelie. În acest fel, cel care a fost credincios până la o vreme, în vreme de încercare se leapădă de adevărata credință, se rătăcește sau chiar devine necredincios.\nSpinii grijilor lumești sufocă iubirea de Dumnezeu și de aproapele§ A treia categorie de oameni, despre care vorbește Mântuitorul Iisus Hristos în pilda Sa, sunt cei care primesc cuvântul, acesta prinde viață în sufletele lor, dar nu ajunge să rodească din cauza înăbușirii lui de către factori externi și secundari: „aceștia sunt cei care aud cuvântul, dar umblând sub povara grijilor, a bogățiilor și a plăcerilor vieții acesteia, se înăbușă și nu rodesc desăvârșit“. Omul zilelor noastre nu mai are timp să se roage dimineața pentru că are prea multe griji: cum să înceapă ziua, cum să ajungă la serviciu, cum să rezolve probleme imediate, și atunci uită tocmai esențialul: totdeauna lucrul tău să-l începi cu Dumnezeu.\nExistă azi oameni care sunt atât de copleșiți de grijile lumești, încât nici nu mai știu care este rostul vieții și nici nu mai știu exact dacă mai sunt persoane libere ori s-au transformat în roboți. Aceștia trăiesc sufocați sub presiunea evenimentelor, a factorilor externi, a grijilor imediate, de procurare a hranei, a îmbrăcămintei, de organizare a muncii, câștigului etc., încât nu mai au timp pentru a asculta cuvântul lui Dumnezeu și a-l împlini ori pentru a se întâlni în rugăciune cu Dumnezeu-Cuvântul, cu Iisus Hristos. Această înăbușire a vieții din cauza prea multelor griji îi face pe unii oameni să-și piardă atât credința, cât și echilibrul vieții sănătoase.\nÎn ultimul an, marcat de efectele crizei financiare, am putut vedea această imagine, a credinței înăbușite de spinii grijilor lumești, stare care i-a condus pe mulți la deznădejde și chiar la sinucidere.\nAcumulăm mult în afară, dar prăpastia din suflet se adâncește§ Grijile pot, uneori, să întunece atât de mult orizontul vieții, încât unii, de frică să nu-și piardă rangul, bogăția, poziția lor socială, se dezumanizează, ajung să nu mai creadă în nimic și nu mai găsesc un sens al vieții dincolo de eșecul temporar. Această înăbușire a vieții prin grijile prea multe face ca omul să nu mai construiască viața sa mai întâi pe relația cu Dumnezeu Cel milostiv și dătător de viață, ci doar pe consumul lucrurilor trecătoare.\nMântuitorul îi include în această categorie și pe cei care slăbesc vigoarea sufletului prin alergarea după bogății și plăceri trecătoare. E atât de mare tirania dorinței de îmbogățire cu lucruri trecătoare, încât nu mai rămâne timp și loc în inimă pentru bogățiile netrecătoare, pentru iubirea eternă, singura care poate odihni sufletul nostru. Acumulăm mult în afară, dar prăpastia din suflet se adâncește. Mântuitorul spune: „Adunați-vă comori în cer, unde nici molia, nici rugina nu le strică, unde furii nu le sapă și nu le fură“ (Matei 6, 20), referindu-se la bogăția faptelor bune, a rugăciunii, la lumina pocăinței și bucuria întâlnirii cu Dumnezeu. Acestea sunt bogățiile pe care ar trebui să le căutăm în fiecare zi, în toată clipa și în tot ceasul, pentru că nu cunoaștem nici ceasul morții, nici ziua judecății particulare.\nIubirea lui Dumnezeu este izvor de pace și bucurie§ Evanghelia mai spune că, în această categorie, a oamenilor cu sufletul înăbușit de griji, se numără și cei înrobiți de plăcerile vieții.\nSunt o mulțime de oameni care folosesc sfârșitul de săptămână doar pentru distracție și relaxare. Desigur, după o săptămână de muncă, clipele de destindere sunt binevenite, însă relaxarea, odihnirea, pacificarea nu trebuie căutate doar în distracții egoiste. Oamenii care merg duminica la biserică, mulțumindu-I lui Dumnezeu pentru binefacerile primite, rugându-se pentru ei și pentru familia lor, primesc o pace și o bucurie deosebită, care-i întăresc și-i eliberează de grijile acumulate în timpul săptămânii.\nÎn cei aproape 18 ani de păstorire la Iași, am văzut de nenumărate ori credincioși care veneau să se închine înaintea moaștelor Sfintei Cuvioase Parascheva, cu fața întunecată de griji, de suferință, de necazuri. Însă după ce participau la Sfânta Liturghie ori după ce se spovedeau și se împărtășeau, ieșeau afară alți oameni, cu fața plină de o lumină care dădea mărturie despre pacea sufletească pe care o aflaseră în rugăciune. Această pace sfântă, dobândită în biserică, este vindecătoare de suflet, nefiind precum pacea provizorie dintre oameni, negociată și semnată pe hârtie, ci este pacea Mântuitorului Hristos (cf. Ioan 14, 27), o pace duhovnicească, semn al refacerii legăturii de iubire a omului cu Dumnezeu. Cei care sunt prea mult preocupați de plăcerile trecătoare nu mai caută valorile netrecătoare, comuniunea cu Dumnezeu, iertarea păcatelor, pacea sufletească, bucuria care vine din întâlnirea omului cu Dumnezeu și întreolaltă. Însă cei ce cred în Dumnezeu Cel veșnic o fac pentru a trăi veșnic în lumina și iubirea Lui.\nInima curată și bună - oglindă a iubirii lui Dumnezeu§ În sfârșit, Mântuitorul spune că abia a patra sămânță a adus rod. Așadar, numai o pătrime dintre oameni fac roditor cuvântul lui Dumnezeu, adică învățătura Evangheliei, transmisă prin Biserică. Foarte semnificativ e faptul că Hristos-Domnul spune că pământul cel bun în care a rodit sămânța este „inima curată și bună“. Așadar, dacă inima nu-i curată, ci e vicleană, nu-i pocăită, ci e întunecată, nu poate fi roditoare. „Dumnezeule, curățește-mă pe mine, păcătosul și mă miluiește“ ori „inimă curată zidește întru mine, Dumnezeule, și cu duh stăpânitor mă întărește“, rostim de mai multe ori în timpul Sfintei Liturghii. Inima curată, inima sinceră, inima pocăită, inima curățită prin lacrimile pocăinței și prin spovedanie, prin împărtășanie și prin fapta cea bună redevine haina cea luminoasă, primită la Sfântul Botez.\nInima curată trebuie să fie și bună sau milostivă, pentru că există oameni cu inimă curată, dar nu și milostivi, sunt evlavioși, dar zgârciți. Or, Mântuitorul spune că „inima curată și bună“ face roditor cuvântul. Inima curată și bună este inima curățită de păcat și inima milostivă, care se arată în cuvântul bun și fapta bună, în milostenia sub forma ajutorării celui în nevoie ori a sfătuirii celui neștiutor, pentru că sunt o mulțime de fapte de milostenie pe care putem să le facem fără bani, dacă avem suflet bun, inimă curată și bună.\nInima curată și bună este spațiul duhovnicesc în care devine roditor cuvântul mântuitor și de viață dătător al Evangheliei lui Hristos. Cine sunt cei mai cunoscuți oameni din categoria celor roditori duhovnicește? Sfinții, desigur! Sfinții Bisericii sunt cei dintâi care au făcut roditor cuvântul lui Dumnezeu în viața lor, pentru că și-au curățit inima de păcate prin pocăință, au luminat-o și au sfințit-o prin rugăciune și au făcut-o bună sau milostivă prin fapte bune. Când un om este sincer, curat cu sufletul, bun și milostiv, el se aseamănă cu Dumnezeu Cel milostiv, Care „face să răsară soarele peste cei răi și peste cei buni și trimite ploaie peste cei drepți și peste cei nedrepți“ (Matei 5, 45). Sfântul nu este un om cu o bunătate negociată, condiționată, calculată, ci este un om cu o bunătate rodită prin har și nevoință, statornică, permanentă.\nBunătatea inimii rodește prin rugăciune§ Să ne ajute Bunul Dumnezeu ca să urmăm pilda sfinților pentru a primi și mai bine această lumină adâncă din Pilda semănătorului! Nu este suficient doar să știm mult, ci este nevoie și să ajutăm mult. Foarte adesea, cunoaștem pe de rost cele mai importante texte din Sfânta Scriptură, dar nu le punem în practică, pentru că nu ne simțim în stare, nu avem suficientă putere. De aceea, este necesar să cerem stăruitor sprijinul Domnului Iisus Hristos, Care a spus: „Fără Mine nu puteți face nimic“ (Ioan 15, 5), adică nimic bun.\nAșadar, este imposibil să împlinim Evanghelia lui Hristos fără să ne rugăm Lui, fără să cerem ajutorul Lui. De aceea, noi, românii, zicem foarte adesea când începem o lucrare: „Doamne, ajută!“; „Doamne, ajută-ne!“; „Doamne, miluiește-ne!“; „Doamne, trimite mila Ta, trimite ajutorul Tău!“. De asemenea, luăm în rugăciunile noastre, ca împreună rugători, pe sfinți. Dacă nu am avea pe sfinții lui Dumnezeu, nu am putea să biruim toate ispitele și nu am putea să biruim egoismul din noi înșine. Însă văzând pilda sfinților și, mai ales, cerând ajutorul lor, simțim o putere care face ca lumina cuvântului din minte să coboare în inimă. Iar atunci când Evanghelia vorbește despre inima roditoare, ea nu se referă doar la organul principal al sistemului sangvin. Inima, în înțelesul dat ei de Sfânta Scriptură și de Sfinții Părinți, nu este doar susținătoarea vieții trupești, ci este și centrul vieții spirituale al persoanei umane, starea în care se unește gândirea umană cu simțirea și voința umană, colaborează cu harul Duhului Sfânt. Așadar, inima bună este locul în care gândirea se unește cu simțirea binevoitoare și toate se sfințesc prin conlucrarea cu Duhul Sfânt.\nSă ne ajute Bunul Dumnezeu să venim cu tot mai multă dragoste la biserică, să cerem sfinților să ne ajute să avem inimă bună și curată, să sporim în dragostea față de Hristos și semeni, să creștem în credință și să ne arătăm milostivi și buni în faptele de întrajutorare a semenilor noștri, spre slava lui Dumnezeu, spre cinstirea sfinților și spre a noastră mântuire! Amin.\n","date":"11 octombrie 2009","img":"/cuvant-duhovnicesc/inima-curata-si-buna-omul-care-face-roditor-cuvantul-lui-dumnezeu/featured.jpg","lang":"ro","langName":"Română","largeImg":"/cuvant-duhovnicesc/inima-curata-si-buna-omul-care-face-roditor-cuvantul-lui-dumnezeu/featured_hu_4119172814e848c1.jpg","month":[{"title":"2009-10","url":"/month/2009-10/"}],"permalink":"/cuvant-duhovnicesc/inima-curata-si-buna-omul-care-face-roditor-cuvantul-lui-dumnezeu/","series":[],"smallImg":"/cuvant-duhovnicesc/inima-curata-si-buna-omul-care-face-roditor-cuvantul-lui-dumnezeu/featured_hu_357224b759f67db8.jpg","tags":[{"title":"Evanghelia De Duminică","url":"/tags/evanghelia-de-duminic%C4%83/"},{"title":"Pilda Semănătorului","url":"/tags/pilda-sem%C4%83n%C4%83torului/"}],"timestamp":1255219200,"title":"Inima curată și bună - omul care face roditor cuvântul lui Dumnezeu","year":[{"title":"2009","url":"/year/2009/"}]},{"authors":[{"title":"","url":"/authors/adrian-nicolae-petcu/"},{"title":"","url":"/authors/gheorghe-vasilescu/"}],"categories":[{"title":"Istorie","url":"/categories/istorie/"}],"content":" „M-au ars cu fierul roșu la tălpi, mi-au smuls barba, m-au bătut, dar le-am spus: «Puteți să mă chinuiți cât vreți, dar nu mă lepăd de Hristos»” (Pr. Constantin Sârbu)\nConstantin Sârbu s-a născut la 10 ianuarie 1905, în comuna Cavadinești, județul Covurlui, în familia lui Gheorghe și Maria Sârbu, țărani săraci și buni ortodocși. La vârsta de un an i-a murit mama, fiind luat în creștere de bunicii săi după tată și ei muncitori cu brațele. Când a împlinit trei ani, s-au mutat cu toții la Galați, câștigându-și existența muncind pe la alții. După absolvirea școlii primare la Galați, ca premiant, bunicii s-au mutat la fiul lor (fratele tatălui său) în comuna Smârdan, aproape de Galați, și l-au luat cu dânșii. La scurt timp, îi moare bunicul, iar el și bunica sunt alungați de nora din casă și își găsesc sălaș într-o cămăruță nelocuită din curtea bisericii satului. Aici, bunica muncește cu ziua, iar el slugărește la oamenii din sat fără simbrie, numai pentru mâncare. Pierde, astfel, patru ani de școală, până la vârsta de 15 ani1.\nLa îndemnul bunicii, în 1919, susține examen de admitere la Seminarul Teologic „Sf. Andrei” din Galați și reușește al treilea din 500 de candidați, în prima serie de elevi după primul război mondial. Deși era premiant în fiecare clasă, n-a fost scutit de plata taxelor școlare și, spre a nu fi scos din seminar, muncește noaptea la fabrica de cherestea, iar ziua pe la negustori în prăvălie și meditează băieți de oameni cu stare. În aceste condiții, a reușit să termine cursul superior în doi ani, promovând câte două clase într-un an, ultima clasă, a VIII-a, absolvind-o la Seminarul din Roman2.\nÎn toamna anului 1925 s-a înscris la Facultatea de Teologie și la Conservatorul de Muzică din București. Până să-și găsească un mijloc de existență, a dormit doi ani pe jos într-o mansardă din Piața Amzei, iar după ce gazda nu l-a mai primit, a dormit prin Gara de Nord, în sala așteptare, apoi, în căminul studențesc V. Bolnavu, clandestin, după orele 11, 00 noaptea, când se culca administratorul, în locul băieților plecați la petreceri sau împărțind patul cu vreun coleg milostiv. Mânca la cantina Gutenberg, după orele 14, 30, din ce rămânea de la cei care luau masa cu cartela. Mai târziu, în 1927, a intrat în Ateneul STB (Societatea de Tramvaie București) ca maestru de muzică și s-a încadrat benevol în lucrarea misionară de la biserica Zlătari, ca administrator și colaborator al celor două reviste parohiale „Ortodoxia” și „Fântâna Darurilor”, înjghebând un cor de credincioși care vreme de peste 30 ani au cântat la această biserică3.\nDovezi de vrednicie§ După terminarea studiilor, în 1929, neputând găsi o parohie în cuprinsul Arhiepiscopiei Bucureștilor, s-a angajat cântăreț la biserica Lucaci din Capitală, unde a funcționat aproape cinci ani, până în 1934. La această parohie tânărul Constantin Sârbu va organiza un cor și va preda muzică la Școala de fete Lucaci. Totodată, timp de un an de zile se va implica în activitatea misionară întreprinsă de Asociația „Patriarhul Miron”, ca urmaș al lui Nicolae Lungu, la ținerea corului4.\nÎn 1934 se va muta la Huși, unde prin solicitarea episcopului Nifon Criveanu, care la 15 august îl hirotonea ca diacon, iar a doua zi ca preot III la Catedrala episcopală din Huși, locuind în curtea centrului eparhial. Ulterior, pentru că avea „o voce foarte frumoasă” și pregătirea necesară, același episcop îl va numi director al Școlii de cântăreți din Huși și profesor de Sectologie, Catehism și Muzică vocală, iar pe plan administrativ membru al Judecătoriei Protopopiatului Fălciu5.\nÎn calitate de director va reorganiza școala după modelul seminarial, cu internat (pentru 45 elevi din 105 înscriși), cantină, bibliotecă, repetitor și farmacie pentru elevi. Totodată sporește fondurile școlii și începe să strângă material lemnos și cărămidă pentru construirea unui local modern. Până la ridicarea localului proiectat, pentru cele patru clase, care funcționau în două chilii insalubre de la Episcopie, va închiria o casă cu etaj, numită „Casa Vasuta”6.\nPe plan social, părintele Sârbu a contribuit foarte mult în 1934 prin înființarea și coordonarea „Frăției Sf. Apostoli Petru și Pavel”, pe care poporul o considera ca „Oastea Domnului” în această eparhie. El era președinte activ, iar onorific era chiriarhul care uneori participa la adunările care se țineau la catedrală7.\nPentru activitatea sa deosebită în misiunea pastorală și de educare a cântăreților bisericești, episcopul îi va conferi rangul de iconom, pentru ca la 1 martie 1938 să-l numească ca al doilea protoiereu al județului Fălciu8.\nUn alt merit al părintelui Sârbu la Huși este ridicarea azilului de bătrâni și copii orfani, de care orașul avea atâtea nevoie. Totul se pare că a pornit chiar de la părintele nostru, atunci când „un grup de credincioși din orașul Huși, întruniți în locuința preotului C. Sârbu din str. Ghica Vodă, nr. 10, în vederea unei consfătuiri privitoare la nevoile locale”, a hotărât înființarea unui „comitet de inițiativă”, pentru strângerea de fonduri necesare construcției. O delegație în frunte cu cu preotul nostru avea menirea să sensibilizeze autoritățile locale în vederea obținerii unui teren cât mai bun. Acesta avea să-l primească chiar de la chiriarh, după ce primăria restituise bucata de pământ din apropierea Hușilor, cunoscut „la Dealul Schitului”. Tot Episcopia va furniza mai multe produse necesare ridicării construcției. La această inițiativă, părintele avea să fie ajutat foarte mult și de soția sa, cu „lucrul femeii”9. Până la mutarea sa în București, părintele va ridica „o impunătoare clădire” în roșu, cu 22 camere și va demara lucrul la refacerea bisericii fostului schit, planurile și devizele fiind aprobate10.\nÎntrucât soția sa, Maria Sârbu, licențiată în Litere și Filozofie și scriitoare, fusese încadrată profesoară de Limba germană și franceză la liceul „Nicolae Bălcescu” din București, începând cu data de 1 noiembrie 1938 este transferat de la Huși la parohia nou înființată Parcul Călărași, din cartierul Vergului, fără biserică și fără casă parohială, într-un cartier muncitoresc și sărac (la intersecția dintre Calea Călărașilor și Șoseaua Mihai Bravu)11.\nPentru început, prin bunăvoința doctorului Victor Gomoiu, ctitorul și directorul Așezămintelor Regina Elena, instalează în subsolul acestui spital o capelă, unde slujește fără salariu timp de doi ani, până la 1 aprilie 1940 când postul este înscris în bugetul Ministerului Cultelor12. „În clădirea de la poarta spitalului, spune Maria Dumitrescu – o credincioasă care l-a cunoscut pe părintele –, bolnavul cobora mai întâi cele câteva trepte ce duceau în micuțul paraclis de la subsol și îngenunchind la altar primea binecuvântarea părintelui Constantin și cu nădejdea în suflet intra apoi la vestitul chirurg Victor Gomoiu. La dangătul clopotului din Bariera Vergului, micuțul locaș de rugăciune se umplea de credincioși. De aici a pornit dorința de a se ridica monumentala biserică „Sf. Constantin și Elena”13.\nÎn această capelă va sluji, ca doctor al sufletelor celor care erau tratați de medici – ca doctori ai trupului –, dar și al celor din parohie, timp de șapte ani, până la ridicarea bisericii de pe Bulevardul Muncii — Bariera Vergului14.\nÎntâi de toate, are mari greutăți în obținerea terenului pentru construirea bisericii, la intersecția străzilor Mihai Bravu cu Calea Călărași, pe care reușește să-l scoată din zone verde și să-l treacă în perimetrul construibil, dar întâmpină dificultăți la expropriere din partea proprietarilor. Apelează la Justiție și face memorii către autorități, ajungând până la generalul Ion Antonescu, Conducătorul Statului, care apreciază cazul cu bunăvoință și intervine personal la Primăria Capitalei și la Comisia de Arbitraj. Situația terenului se clarifică abia în 1942 și cu sprijinul patriarhului Nicodim.\nLa ridicarea acestui mult dorit locaș de cult la jertfa pe care o va depune se adăugase moartea soției sale, în anul 1941, rămânând astfel ca pe cele două fetițe ale sale să le fie și tată și mamă15.\nMareșalul – ctitor§ Mareșalul Antonescu va accepta propunerea făcută de părintele Sârbu, ordonând susținerea ctitoriei cu cele necesare. Astfel, va deveni ctitor, după cum va participa și la momentul punerii pietrei de temelie.\nPunerea pietrei de temeliei a viitoarei biserici s-a săvârșit la 28 iulie 1943, în prezența mareșalului Ion Antonescu, a soției sale și altor reprezentanți ai autorităților statului, solemnitatea religioasă fiind oficiată de un sobor de 15 clerici, în frunte cu arhimandritul Melchisedec, delegatul patriarhului Nicodim Munteanu.\nParohul Constantin Sârbu, în cuvântul său, a mulțumit mareșalului și Primăriei Capitalei pentru ajutorul pe care l-au acordat, anunțând totodată că noul lăcaș de cult va avea și un subsol impunător, cu săli de lectură și o sală de conferințe, altfel spus „biserica culturii”. „Deasupra, continuă părintele, sub măiastra catapeteasmă va fi biserica credinței. Și mai târziu, nădăjduim să înființăm un orfelinat pentru fetițe, o cantină pentru infirmi și bătrâni, asupra cărora văpăile acestui altar să-și reverse lumina alinătoare”16.\nÎnsă, pe lângă greutățile inerente la o astfel de întreprindere, vor apărea și altele. Una va fi provocată chiar de protoiereu, preotul Gheorghe Georgescu-Silvestru, care într-o adresă din 25 iunie 1943 către mareșalul Antonescu se oferea să ridice biserica „pe socoteala sa”, susținând că „întâmpină dificultăți din partea preotului paroh C. Sârbu”. Totodată, pentru a-și atinge scopurile, protoiereul îl denigra pe părintele Sârbu, arătând că ar fi „discipol” al preotului Toma Chiricuță de la biserica Zlătari, la rândul lui fost elev al „ereticului” Tudor Popescu, fost preot la „Cuibul cu barză” și că „în purtarea sa preoțească și misionară ascunde o latură neortodoxă lucrând camuflat în Oastea Domnului, fracțiunea reprezentând o rătăcire protestantă a fostului preot Trifa și acela caterisit”. Pentru susținerea celor arătate, protoiereul solicita o audiență la mareșal17.\nLa 11 august 1943, protoiereul Georgescu primea de la Președinția Consiliului de Miniștri următorul răspuns: „În urma anchetei făcute la parohia Parcul Călărașilor din București, Ministerul a hotărât ca Pr. C. Sârbu să continue lucrarea începută, iar P. C. Voastră să fiți a vă îndruma a vă plasa dania în altă parte, de pildă în enoria Mihai Bravu, care se găsește în imediata vecinătate și are grabnică nevoie de biserică”18.\nAstfel, mareșalul Ion Antonescu avea să susțină foarte mult ridicarea bisericii. Numai în perioada 10 aprilie-1 decembrie 1943, potrivit unei note-raport prezentată Conducătorului Statului de către directorul său de cabinet, pentru acest locaș se alocaseră: 5 milioane lei fonduri; materiale din depozitul Armatei în valoare de 7.866.600 lei; transporturi cu camioanele militare în valoare de 5.200.000; lucrări executate cu meseriași militari și prizonieri în valoare de 6.051.000 lei, până la sfârșitul anului 1943 ajungându-se la cupolă19.\nCinema pentru catehizare§ La sfârșitul lunii ianuarie 1944, părintele Sârbu solicita Conducătorului statului un aparat de cinematograf, un diapozitiv, un pian și o orgă de la Serviciul de Capturi al Armatei, în vederea folosirii lor în scopuri misionare în sala de la subsolul bisericii, care în curând trebuia să fie terminată. Finalizarea construirii bisericii se prevedea pentru 20 noiembrie 1944, pentru aceasta mai fiind nevoie de suma de 50 milioane lei20.\nÎn anul 1947, în timpul foametei din Moldova, a organizat colecte de alimente și îmbrăcăminte de la enoriași, pe care le-a transportat cu două vagoane în satele înfometate Dancu și Cârlig, de lângă Iași. Pentru această faptă, Mitropolia Moldovei i-a mulțumit în scris, iar Patriarhia Română i-a acordat crucea de iconom stavrofor21.\nPentru finalizarea lucrărilor începute la biserică, părintele Sârbu va încerca strângerea de fonduri prin organizarea unor manifestări religioase și culturale. Astfel, duminică, 17 februarie 1946, orele 16, 00, organiza un concert ținut de corul parohiei „Parcul Călărași” Vergului, cu soliști de la Opera Română și Societatea de Radio, urmat de o conferință, însoțită de „proiecții luminoase”, ținută de Olga Greceanu. Toate acestea erau precedate dimineața de o Sf. Liturghie oficiată de un sobor de preoți, în frunte cu episcopul Nifon Criveanu, fost mitropolit al Olteniei. Acțiunea se desfășura „în folosul construcției bisericii”, potrivit invitației din care am extras aceste informații22.\nPentru susținerea de concerte religioase din partea parohiei, dar și pentru răspunsurile la slujbele care se țineau, în perioada 1946-1947 părintele Sârbu a pus bazele unui cor bisericesc de 80 de persoane, cu sprijinul cântărețului Damian Constantin. Al doilea dirijor al acestui cor parohial a fost profesorul de muzică Victor Giuleanu, până în 1948, când s-a produs o scindare. Profesorul Giuleanu a plecat cu o parte a corului la biserica Calist, pentru ca la Bariera Vergului să vină ca dirijor compozitorul Gheorghe Bazavan, până în 1949 când a fost trimis de autorități la Canal. Dirijorii erau salariați, iar membrii corului erau voluntari, unii fiind pensionari, intelectuali sau chiar un funcționar al Ministerului Afacerilor Interne. Corul va funcționa până în 1952, când a fost desființat la presiunea autorităților. Inițial repetițiile se făceau la subsol, apoi în biserică. Unele concerte au fost transmise la Radio23.\nLa 28 noiembrie 1948 acest cor parohial ținea un concert religios în biserică. Conform notei date la Securitate, care prezintă acest moment, preotul Sârbu „a pus o fetiță să recite «Iisus e veșnic călător», care nu era în program”, apoi, după terminarea concertului, „a rugat corul să cânte «Pre Tine Te lăudăm Doamne, compus de Sabin Drăgoi»”. La sfârșitul momentului artistic, preotul „a îndemnat pe credincioși să vină la biserică să asculte concertele religioase”, mai ales cel prevăzut pe 19 decembrie, cu ocazia sărbătorilor de Crăciun, moment în care se va face și „un pom de Crăciun pentru copiii care vor primi cadouri”. La sfârșitul acestui concert, Olga Greceanu „a vorbit credincioșilor despre cuvântul «păcat», în care a arătat că odată ce un creștin a greșit Dumnezeu s-a îndepărtat de el și nu-i mai ajută la nimic, și a dat unele exemple din psalmii lui David. Susnumita, se continuă în nota informatorului MC, printre altele a mai arătat că viața este așa de grea și trebuie să ne pregătim în vederea ceasului care se apropie”24.\nConferințe în biserica Vergului a mai ținut Olga Greceanu și în alte ocazii despre „misiune”, „sfinți” sau a prezentat filmul „Giulgiul Mântuitorului”, în această acțiune înscriindu-se și participările părintelui Gala Galaction (la trei manifestări), ale profesorului Teodor M. Popescu, cu probleme de istorie bisericească, ale părintelui Toma Chiricuță, cu două predici cu subiecte din Evanghelie, ale profesorului Constantin Pavel și ale publicistului Gheorghe Lungulescu, fost gazetar la „Universul”, cu un cuvânt despre colindele la români25.\nAlături de aceste manifestări, începând cu anul 1948, cu aprobarea Patriarhiei, părintele Sârbu a inițiat și întreținut „o adunare creștină de evanghelizare”, care treptat s-a transformat chiar în Oastea Domnului, întrucât mulți participanți erau foști membri în această organizație religioasă. Activitatea acesteia s-a desfășurat în subsolul bisericii, până în 1951 când a fost interzisă de autorități26.\nDupă întreruperea lucrărilor în anul 1944, din cauza bombardamentelor, continuă zidirea bisericii cu contribuția credincioșilor, pe care o finalizează până la tencuială, în anul 1949. Sfințirea mare a bisericii va fi săvârșită în Duminica Floriilor a aceluiași an (17 aprilie) de către fostul mitropolit al Olteniei, Nifon Criveanu27.\nÎngrijorările Securității§ Despre activitatea părintelui Constantin la biserica din Parcul Călărași deținem câteva mărturii. Astfel, conform unei note a Securității, din 27 septembrie 1948, aflăm că în duminica de 26 septembrie, la această biserică, 21 de perechi au fost cununate religios, slujbă oficiată de un sobor de preoți în frunte cu episcopul Pavel Șerpe. Îngrijorător pentru Securitate, în nota amintită, era prilejul oficianților de a-i îndruma pe noii căsătoriți în credința creștină, încurajându-i să-și crească copiii, potrivit învățăturii creștine. Astfel, arhiereul amintit „a ținut o predică în care îndemna pe cei căsătoriți să fie credincioși așa cum strămoșii noștri și-au clădit puterea pe credință”. Apoi a luat cuvântul preotul Gheorghe Iliescu, „care a îndemnat, ca și arhiereul, pe cei căsătoriți să nu uite sfatul și învățătura lui Hristos. A subliniat că din căsătoria lor trebuie să rezulte copii, pe care viitoarele mame să-i crească în credința noastră strămoșească. «Vouă mame viitoare vă revine marea misiune să treziți în conștiința copiilor voștri credința în Biserica noastră. Mai ales astăzi când biserica se află la răspântii de vijelii, vă recomand cu toată căldura să dezvoltați în tinerele vlăstare conștiința că sunt creștini și mai presus de toate români»”.\nSeria predicilor era încheiată de parohul bisericii, preotul Constantin Sârbu, „care a accentuat și mai mult nevoia ca tinerii să fie crescuți în respectul credinței, dând exemplul unei mame poloneze din vremea când Polonia era sub ocupația ruso-austro-germană: Cancelarul Bismark într-o inspecție pe care a făcut-o la o școală din teritoriile ocupate de Germania a pus pe un elev de școală să spună «Tatăl nostru» în limba germană. Școlarul polonez a spus «Tatăl nostru» în poziția severă de drepți, după aceea l-a rugat să spună «Tatăl nostru» și în limba poloneză. Elevul, la auzul că urmează să spună «Tatăl nostru» în limba poloneză, a îngenuncheat în fața cancelarului Bismarck, a luat poziția cu ochii spre cer și cu mâinile încrucișate, a spus «Tatăl nostru» atât de mișcător, iar când a ajuns la: «…și nu ne duce pe noi în ispită și ne mântuiește de cel rău», ochii i s-au umplut de lacrimi. În urma acestei stări în care se afla copilul, Bismarck l-a întrebat cine l-a învățat să spună așa de frumos «Tatăl nostru», copilul a răspuns că mama. Și, a continuat în predică părintele Sârbu, vouă vă recomand exemplul mamei poloneze, să vegheați ca tinerii să fie crescuți în respectul pentru credință, fiindcă ea ne-a dat tăria altădată și ne-o dă și acuma”28.\nÎn 1951, părintele Sârbu a înființat o cantină în subsolul bisericii, „unde făceam serviciul pentru săraci”, după cum spunea chiar el într-un interogatoriu din ancheta orchestrată de Securitate în 1954. Aceasta avea să funcționeze până l-a sfârșitul aceluiași an, când a fost desființată la presiunea autorităților. Totodată în parohie funcționa și o bibliotecă de carte religioasă, de la care credincioșii puteau împrumuta volume29.\nToată această prodigioasă activitate pe teren pastoral-misionar evident că nu era bine văzută de către autoritățile statului, astfel încât părintele nostru va avea de suferit. Era urmărit din 1948, prin diferiți informatori trimiși de Securitate să „supravegheze” îndeaproape activitatea bisericească care se desfășura la biserica Vergului. Mai ales că se tot vorbea de faptul că la ridicarea bisericii fuseseră puși să lucreze prizonieri sovietici. Evident că Securității îi trebuiau câteva motive pentru încarcerarea preotului Sârbu.\nUn astfel de motiv la constituit „minunea” din vara anului 1949, atunci când pe o fereastră a bisericii Vergului, sub formă de „umbră”, apăruse o „cruce”. După apariția acestei „minuni” evident că a început să se închege un pelerinaj la biserica Vergului. Întâmplarea, în zvonul vremii, era legată de cel care ridicase biserica, mareșalul Antonescu care fusese condamnat la sugestia sovieticilor, și astfel, fenomenul căpăta o calificare politică, net anticomunistă. Întreaga situație a pus pe jar autoritățile statului, mai ales că biserica se afla în apropierea centrului Capitalei30.\nA urmat cercetarea de către Securitate a părintelui, în perioada 15-21 iunie 194931. Însă, a fost eliberat, probabil la intervenția autorității bisericești.\nUrmătoarea arestare și cea care avea să-i marcheze restul vieții s-a consumat la 12 ianuarie 1954, atunci când locuința avea să-i fie și percheziționată. Era învinuit de „uneltire contra ordinii sociale”.32\nA fost supus la numeroase anchete dure și interminabile, fiind interogat asupra mai multor aspecte: activitatea din timpul studenției; perioada Huși; relația cu Constantin Dărășteanu, inițiatorul mișcării de rezistență „Salvatorii României”; activitatea pastorală la parohia de la Bariera Vergului; ridicarea acestei biserici; funcționarea și scopul cantinei, corului bisericesc cu concertele ținute și relațiile cu alți preoți și teologi. Practic întreaga sa viață este prinsă în aceste interogatorii consemnate din dosarul penal33. Un exemplu în acest sens este programul săptămânal al părintelui și care suna astfel: „luni, curățarea bisericii; marți, după amiază dezlegări, molitve etc.; miercuri, uneori câte o sfeștanie și Sf. Maslu, iar după amiază vecernie și acatist; joi și luni, între 17-20, participa la Corul Preoților de la biserica Sf. Ecaterina; vineri, dimineață sfeștanie și Sf. Maslu la credincioși, iar la biserică acatist, paraclis, dezlegări, molitve, spovedanie, împărtășanie, iar „dacă mai aveam timp mai citeam ceva din revistele noastre de specialitate teologică și mă pregăteam pentru duminică”; sâmbătă, dimineață utrenie, Sf. Liturghie, parastase, iar după amiază vecernia; duminică, Sf. Liturghie, uneori după amiază vecernie34.\nA fost interogat în mod stăruitor asupra sprijinului pe care l-a primit la ridicarea bisericii de la mareșalul Antonescu, pe care l-ar fi pomenit și după 23 august și pentru care ar fi săvârșit parastase, ca și pentru Corneliu Codreanu (interogatoriul din 8 iulie); că ar fi inițiat și organizat activități ale Oastei Domnului la Huși și la Bariera Vergului, din 1951 (21 aprilie); că ar fi inițiat „botezuri legionare”, de fapt botezarea unor copii de către legionari, ceva normal mai ales în timpul guvernării național-legionare (15 ianuarie); că la cantina pe care a înființat-o în 1951 ar fi angajat o bucătăreasă legionară, care înainte lucrase la cantinele „Ajutorului legionar” (14 ianuarie).\nAncheta a pus accent pe relația părintelui cu Constantin Dărășteanu, fost membru al Partidului Național Țărănesc, inițiatorul unui grup de rezistență anticomunistă. Potrivit interogatoriului din 14 ianuarie, în 1951 Dărășteanu l-a vizitat pe părintele Sârbu de 2-3 ori la biserică. „Am dedus, spune părintele, că este naționalist prin faptul că a apreciat lucrarea de zidire a bisericii și de funcționare a cantinei, precum și organizarea ei, spunând că este folositoare națiunii”.\nÎn interogatoriul din 19 aprilie 1954, aflăm de la părintele că a fost vizitat de Dărășteanu la cancelaria parohială, care i-a arătat o ștampilă de cauciuc care avea un cerc în mijlocul căruia era scris „Tito” și desenată o cruce, sub care era înscrisul „Fiți cu ea!”. Acest simbol dorea să-l multiplice prin manifeste, cu ajutorul părintelui Sârbu, care a refuzat, spunând: „Să răspândească în rândurile populației orice semne ar vrea el și numai semnul crucii să nu-l difuzeze, fiindcă pune biserica într-o situație defavorabilă”. „Manifestele antidemocratice, continuă părintele în interogatoriu, mi-a spus Dărășteanu că le răspândește în scopul de a crea în rândul populației o stare de spirit nefavorabilă regimului din RPR și că prin acțiunile lui «salvează» nația și biserica. De asemenea, susnumitul mi-a spus că a comunicat prietenilor lui numele meu ca preot. Susnumitul m-a întrebat dacă religia admite vărsarea de sânge. Eu i-am răspuns că nu admite. La aceasta Dărășteanu mi-a răspuns revoltat că ce fel de religie este asta care nu admite vărsarea de sânge când e vorba de «apărarea nației», rămânând foarte nemulțumit de răspunsul pe care i l-am dat”35.\nLa acestea se adăuga sprijinul lui Hintermeyer Bertha, femeia care se ocupa de buna funcționare a cantinei, în vara anului 1951, care a ascuns armamentul primit de la Dărășteanu pe care îl avea în posesie și ținut într-un loc nesigur, lucru care s-a făcut fără știrea părintelui nostru36.\nPentru conturarea unui portret de legionar și anticomunist convins, anchetatorii l-au acuzat pe părintele și de faptul că a ridicat biserica Vergului cu ajutorul legionarilor, când de fapt aceștia doar au stins varul, dar și pentru folosirea prizonierilor sovietici la construirea gardului de incintă al parohiei37.\nCondamnat pentru credință§ La 9 octombrie 1954, părintele Constantin Sârbu era condamnat prin Sentința nr. 2168 a Tribunalului Militar București, la 8 ani închisoare și 3 ani interdicție corecțională, pentru „uneltire contra ordinii sociale”, prevăzut și pedepsit de art. 209, punctul 4 și delictul de „deținere și necedare către RPR a valutei”, prevăzută și pedepsită de articolele 1, 2, 3, 5 și 14 din Legea nr. 284/1947, alături de alți 23 inculpați pentru participare la mișcarea de rezistență „Salvatorii Neamului”. Ulterior, la 10 decembrie 1954, prin Decizia nr. 2447 părintelui i se respingea recursul pe care îl solicitase38.\nDupă condamnare, părintele Sârbu a fost purtat prin penitenciarele de la Jilava (1954-1955), Gherla(1956-1962) și Dej (1955) și lagărele de muncă de la Poarta Albă (1955-1956) și Salcia (1959). La Gherla era văzut ca un veritabil „legionar”, deși nu fusese nici membru, nici simpatizant al Mișcării legionare, fiind pedepsit, la 15 februarie 1957, cu 6 luni cu ridicarea dreptului de a primi pachet, deoarece la o percheziție în celulă i se găsise „obiecte interzise” sau la 14 iunie 1958 cu „7 zile izolare”, deoarece i se găsise „un carnet scris”39.\nDin cauza regimului de tortură și înfometare, părintele avea să se îmbolnăvească, la Gherla, în 19 septembrie 1961, fiind diagnosticat cu „boală ulceroasă duodenală”40. De altfel, fusese torturat extrem de dur, după cum avea să mărturisească ulterior unui apropiat: „M-au ars cu fierul roșu la tălpi, mi-au smuls barba, m-au bătut, dar le-am spus: «Puteți să mă chinuiți cât vreți, dar nu mă lepăd de Hristos»”41.\nLa Poarta Albă a putut primi pachete de la fiicele sale Ana și Irina Sârbu. Așa s-a întâmplat la 23 iunie 1955, când Irina avea să-i aducă tatălui său mai multe produse alimentare, gest repetat la 22 octombrie și de Ana la 23 noiembrie același an42.\nDeși trebuia eliberat la 8 ianuarie 1962, părintele Sârbu nu va cunoaște libertatea. Aceasta deoarece la 4 decembrie 1961, prin Decizia nr. 16.333 a Ministerului Afacerilor Interne, părintele va fi trimis în „domiciliu obligatoriu” la Viișoara, pentru 24 de luni. Aflat în noua sa detenție, părintele va solicita tratarea reumatismului, care îl supăra, printr-o cură balneară la Govora. Nu i se va aproba decât pentru Amara pe o perioadă de 21 zile43.\nDespre perioada Viișoara a părintelui Sârbu avem prețioasa mărturie a părintelui Calciu, care l-a găsit atunci când și el fusese trimis în același loc cu domiciliu obligatoriu: „Nu cunoșteam pe nimeni. Jandarmul m-a dus la preotul satului, Constantin Sârbu. Nu pentru că m-ar fi cunoscut sau l-aș fi cunoscut, ci pentru că, am înțeles atunci, el primea pe oricine. Avea o căsuță din lut cu o tindă și o cameră. Pereții erau acoperiți cu icoane și când a deschis ușa să mă primească, aerul mirosea a tămâie. Am înțeles că se rugase, că această casă era locuită de îngeri. […] Ciudat, el nu ținea predici, nu mă îndemna să mă rog, nu se arăta nici un fel a fi bigot, dar inima mea era în sărbătoare cu el.\n[…] «Să vii Duminică la biserică», mi-a spus părintele despărțindu-se de mine. Nu era nevoie să mă invite. O biserică adevărată, cu icoane, cu miros de tămâie și cu un preot în odăjdii slujind liber, nu în taină și cu frică, așa cum erau slujbele în închisoare, era tot ce dorea sufletul meu. Văzusem biserica. Era o clădire de lut, ca oricare altă casă din sat, dar cu o mică turlă și un clopot. […] Interiorul bisericii era sărac și foarte sever, aproape biserică de catacombe. O lumină aurie intra pe fereastră dinspre miazăzi și părintele slujea luminat de această aură. Se mișca încet, hieratic, cu vocea lui mică și domoală, asemenea unui sfânt părinte din secolul patristic.\nLa sfârșit, părintele a vorbit. Era o oarecare prudență în ceea ce spunea, știam că orice mișcare a noastră era înregistrată de poliția locală, că eram urmăriți pas cu pas, dar glasul lui cald pătrundea în inimi. Vorbea cu o dragoste și o convingere interioară atât de puternică, încât, fără să vrei, te simțeai prins într-un fel de zbor spiritual și de o iubire pentru tot. Plecai din biserică, de fiecare dată, cu o iubire mai mare pentru semeni, cu un sentiment de solidaritate pentru aproapele tău și cu o binecuvântare care te însoțea toată săptămâna”44.\nLa 9 ianuarie 1964, la expirarea domiciliului obligatoriu Ministerul Afacerilor Interne arăta printr-o adresă că părintele Sârbu nu era semnalat cu „manifestări dușmănoase” și astfel se propunea eliberarea sa. Ceea ce se va proceda la 25 februarie 1964, când părintele nostru declara că își stabilește domiciliul în București, bulevardul Muncii, nr. 2, gândindu-se probabil că își va revedea biserica pe care o ridicase și slujise odinioară45.\nÎnsă, nu i s-a permis să revină la biserica sufletului său. Totuși dorea cu orice preț să slujească Domnului. Așa că a solicitat chiriarhului cea mai săracă biserică din București, față de care patriarhul Justinian l-a întrebat: „Ce să-ți dau eu Sârbule? – Cea mai săracă biserică din București, Prea Fericite! – Știu eu, a zis Patriarhul, că orice biserică ți-oi da ție, tu faci din ea o grădină!”. Și așa a fost46.\nAstfel, începând cu 8 aprilie 1964 părintele slujea din nou, de data aceasta în biserica Sapienței, care fusese închisă timp de 40 de ani. Potrivit unei credincioase de la Sapienței, aflăm că biserica se afla într-o stare avansată de degradare: „Cheile de la biserică și de la casa parohială le-a primit părintele doar după câteva zile de la venirea lui, dar nu se putea muta în casa parohială întrucât era ruinată; acoperișul stricat, zidul dinspre grădină deteriorat. Până în primăvara sau vara anului următor, 1965, părintele a locuit în cămăruța ridicată de noi în curte. Când am intrat în biserică am văzut că și ea era deteriorată. Prin pereți se vedea afară, ploua în biserică. Înăuntru erau îngrămădite statui fără mâini, pe jos lespezi de piatră unele înclinate, altele lipsă, păianjeni pe pereți. Am scos statuile și am făcut curat. Părintele s-a rugat mult, în genunchi și cu lacrimi pentru lucrarea sa”47.\nAici, la biserica Sapienței, părintele Sârbu va constitui și o bibliotecă de împrumut, cu multe volume cu caracter religios și foarte căutate de care frecventau acest locaș. Această situație însă a atras atenția autorităților care au închis-o temporar sub pretextul unor verificări, apoi definitiv48.\nPărintele Sârbu era nelipsit pe plan social, îngrijindu-se îndeaproape de cei săraci, precum făcuse la Huși sau la Bariera Vergului. Mai mult decât atât, reușea cu succes să-i implice și pe credincioșii săi, realizând astfel o veritabilă comuniune, unde dragostea de semen se regăsea. Astfel, potrivit mărturiei unei credincioase aflăm că „părintele a disprețuit bunurile pământești, dar s-a îngrijit de cei în suferință: bolnavi, văduve, orfani. Nu-i plăcea și nu accepta cerșetori la ușa bisericii, dar avea evidența unor persoane în vârstă, fără pensie și fără nici un sprijin. Căuta să-i afle în tot Bucureștiul; avea evidența lor și le trimitea regulat ajutoare. Credincioșii bisericii și alți apropiați de noi căpătaseră o încredere nelimitată în multiplele acțiuni pe care le întreprindea părintele Sârbu, încât răspundeau la toate solicitările lui fără a cunoaște repartizarea fondurilor și a ajutoarelor”. Într-o altă împrejurare, părintele săvârșea o sfeștanie în locuința unei credincioase sărace din parohie, exclamând: „Tare mă simt bine în casa săracului!”49.\nUltima perioadă a vieții părintelui nostru a fost marcată de ulcerul provocat de regimul din detenție, dar și de urmărirea Securității. Potrivit mărturiei unei credincioase de la biserica Sapienței, la sfârșitul fiecărei slujbe, în timpul miruirii, părintele Sârbu făcea apel la enoriași pentru a cerceta biblioteca și a împrumuta cărți pentru luminarea sufletului. Acest lucru a fost sesizat de către oamenii Securității, care supravegheau îndeaproape fenomenul cultural-religios de la biserica Sapienței, dispunând închiderea bibliotecii. Totodată părintele era frecvent chemat și anchetat la Securitate50.\nInternat și operat în spital, părintele avea să-și presimtă sfârșitul. A cerut un preot pentru a se împărtăși ultima oară. Așa a venit părintele Ilarion Argatu găsit la mănăstirea Antim. Ultimele momente din viața părintelui nostru le avem descrise într-o mărturie a unei credincioase de la Sapienței: „Pe atunci nu înțelegeam de ce părintele Argatu, parcă, tot încerca să-i așeze perna. Abia apoi ne-a spus că pe când îl împărtășea a văzut aureolă în jurul capului lui. În primul moment a crezut că perna este colorată. Apoi, însă, și-a dat seama că este aureola unui mare «ales» al lui Dumnezeu. După ani și ani, când părintele Argatu stătea de vorbă cu vreun credincios al bisericii Sapienței reamintea totdeauna această descoperire ce i-a fost dăruită lui de Dumnezeu pentru a o face cunoscută tuturor: aureola cu care l-a încununat Dumnezeu pe părintele Constantin Sârbu”51.\nAstfel, în data de 23 octombrie 1975, părintele Constantin Sârbu era chemat de Domnul.\nDupă prohodirea părintelui Constantin Sârbu, care a avut loc în ziua de 25 octombrie 1975, în curtea bisericii Sapienței, în prezența credincioșilor care l-au iubit, preotul Petre F. Alexandru, consilier la Arhiepiscopia Bucureștilor și fost coleg și prieten cu cel dispărut, între altele, a zugrăvit în cîteva cuvinte portretul acestui preot jertfelnic.\nOPERA (selectiv):\nFii preot din cea dintâi clipă, în „Cronica Hușilor”, an I (1934), nr. 9, noiembrie, p. 15-19; Sfințenia misiunii preoțești (conferință preoțească din 8 octombrie 1935), în CH, an II, nr. 10, oct. 1935, p. 341-357; Jugul meu este ușor, CH, an III, nr. 4, aprilie 1936, p. 128-131; Pentru noi, în CH, an III, nr. 9, sept 1936, p. 324-326; Slove de pe lespedea inimii, CH, an IV, nr. 3, martie 1937, p. 39-45. (Adrian Nicolae Petcu și Gheorghe Vasilescu – Revista Rost nr. 32 din octombrie 2005\nNote:\n1 Arhiva Cabinetului Patriarhal (în continuare ACP), dosar 43/1964, f. 1 (Memoriul pr. Constantin Sârbu adresat Patriarhului Justinian la 28 februarie 1964); Arhiva Ministerului Justiției, Direcția Instanțelor Militare (în continuare AMJDIM), fond Penal, dosar 20909, vol. 1, f. 291v-292. Tatăl său a murit în ianuarie 1945.\n2 ACP, dosar 43/1964, f. 2; AMJDIM, fond Penal, dosar 20909, vol. 1, f. 295v-296.\n3 ACP, dosar 43/1964, f. 3.\n4 AMJDIM, fond Penal, dosar 20909, vol. 1, f. 296-297.\n5 Arhivele Naționale Istorice Centrale (în continuare ANIC), fond Dudu Velicu, dosar 325, f. 264; AMJDIM, fond Penal, dosar 20909, vol. 12, f. 297, 312; „Cronica Hușilor”, an I, nr. 6, august 1934, p. 30.\n6 ACP, dosar 43/1964, f. 4; „Cronica Hușilor”, an V, nr. 5, mai 1938, p. 202.\n7 AMJDIM, fond Penal, dosar 20909, vol. 1, f. 264-264v.\n8 „Cronica Hușilor”, an IV, nr. 6, iunie 1937, p. 145; Ibidem, an V, nr. 5, mai 1938, p. 193-194. Postul de protoiereu îl ocupa cu delegație din ianuarie 1938 (ACP, dosar 43/1964, f. 4).\n9 „Cronica Hușilor”, an VI, nr. 12, decembrie 1939, p. 659-666.\n10 Ibidem, an V, nr. 7, iulie 1938, p. 310-311.\n11 AMJDIM, fond Penal, dosar 20909, vol. 1, f. 293v, 298; „Cronica Hușilor”, an V, nr. 10, octombrie 1938, p. 466.\n12 Noua capelă era instalată în fostul Spital „30 Decembrie”, construit inițial ca Așezămintele „ASR Principesa Elena”, la sfârșitul anilor ’20, de către doctorul Victor Gomoiu, un mare ctitor de locații spitalicești și un apropiat al Bisericii (Benone Duțescu, Victor Gomoiu (1882-1960), București, Editura Medicală, 1970, p. 167-171). Parohul bisericii Schitu Măgureanu din București, preotul C. Dincescu, îl caracteriza pe medicul Gomoiu astfel: „Îi sunt din fericire păstor sufletesc și mă mândresc cu un asemenea fiu duhovnicesc, fiindcă iubește Biserica neamului său, cu toată căldura și cu dragostea de bun creștin și de bun român” (Omagiu Doctorului Victor Gomoiu, 1932, p. 88).\n13 Un mare mărturisitor creștin - Preotul Constantin Sârbu, editor Xenia Mămăligă, București, Editura Bonifaciu, 2000, p. 17.\n14 Arhiva Arhiepiscopiei Bucureștilor (în continuare AAB), dosar 1/1938, f. 39-40; AMJDIM, fond Penal, dosar 20909, vol. 1, f. 285.\n15 AAB, dosar 225/1942, f. 118-119; AMJDIM, fond Penal, dosar 20909, vol. 1, f. 291. Despre acest tragic moment avem mărturia părintelui nostru către un apropiat al său: „[…] Acolo, în biserica de la Vergului eu am depus un suflet. Într-o noapte mi s-a arătat în vis și mi-a spus: «Pentru această biserică pe care tu vrei s-o construiești îți voi lua un suflet, cel mai drag. Și nu după mult timp a murit soția mea. Fetițele erau de 3 și de 5 ani»” (Un mare mărturisitor creștin, p. 95).\n16 „Curentul”, an XVI, nr. 5550, 31 iulie 1943; Ibidem, nr. 5551, 1 august 1943, p. 1; „Revista de Istorie Militară”, nr, 1 (35), 1996, p. 8-9.\n17 ANIC, fond PCM, dosar 1216/1943, f. 44-45.\n18 Idem, fond PCM-CM, dosar 231/1944, f. 9.\n19 Ibidem, f. 46-47.\n20 Ibidem, f. 55, 208-209. Evident că la acestea s-au adăugat și contribuțiile benevole, mai ales a celor din parohie (Ibidem).\n21 AMJDIM, fond Penal, dosar 20909, vol. 1, f. 291-299v.\n22 ANIC, fond Dudu Velicu, dosar 1030, f. 33.\n23 AMJDIM, fond Penal, dosar 20909, vol. 12, f. 302.\n24 ANIC, fond DGP, dosar 75/1946, f. 317-317v. Potrivit notei, la concert au participat 300 de persoane, dintre care 40-50 bărbați, 40 de copii, iar restul femei (Ibidem).\n25 AMJDIM, fond Penal, dosar 20909, vol. 12, f. 308; Un mare mărturisitor creștin, p. 18.\n26 AMJDIM, fond Penal, dosar 20909, vol. 1, f. 264v.\n27 AAB, dosar 91/1948, f. 203-205; ANIC, fond DGP, dosar 77/1946, f. 218.\n28 ANIC, fond DGP, dosar 75/1946, f. 143-143v. Gestul părintelui Sârbu este o reacție față de inițiativa puterii comuniste de scoatere a învățământului religios din școli, în conformitate cu noua lege a învățământului din 4 august 1948, și cu încercările de interzicere a catehizării în spațiul eclezial. Practic, dacă avem în vedere gestul părintelui Sârbu, educația religioasă, mai ales la copii, putea fi dată într-un mod incipient de către părinți. Detalii despre această problemă a se vedea în studiul nostru Anul 1948: Catehizarea în Biserica Ortodoxă Română, în „Omagiu istoricului Constantin Bușe”, Focșani, 2004, p. 695-715.\n29 AMJDIM, fond Penal, dosar 20909, vol. 1, f. 288; Un mare mărturisitor creștin, p. 18.\n30 Un mare mărturisitor creștin, p. 18, 95. Din mărturiile unor foști credincioși de la parohia Bariera Vergului se pare că „minunea” a constat în apariția imaginii Maicii Domnului cu pruncul (Ibidem).\n31 AMJDIM, fond Penal, dosar 20909, vol. 1, f. 291v.\n32 Ibidem, f. 234, 238, 240-243. Rezultatul percheziției a fost „negativ” (Ibidem).\n33 În dosarul penal pe care l-am putut consultat interogatoriile consemnate sunt din: 12-16, 21, 25, 28 ianuarie, 4-5, 16-18, 22-25 februarie, 2-4, 12, 15-16, 18, 30 martie, 1-2, 10, 19, 20-22 aprilie, 4, 17, 22, 24 mai, 19 iunie, 2, 8 și 21 iulie.\n34 Ibidem, vol. 12, f. 289-290.\n35 Ibidem, vol. 1, f. 267v, 288v.\n36 Ibidem, f. 158, 210.\n37 Ibidem, f. 210v. În interogatoriul din 17 februarie, părintele spunea că a refuzat să intre în Mișcarea legionară, în anul 1940, la propunerea fostului său coleg de Seminar Teologic, preotul Ștefan Palaghiță, în schimbul ridicării într-un an de zile a bisericii Vergului de către legionari (Ibidem, f. 299; vol. 12, f. 301). În interogatoriul din 19 iunie, părintele Sârbu recunoștea că în anii 1946-1947 l-a ajutat pe fiul preotului Ștefan Palaghiță, în vârstă de 13 ani, cu bani pentru haine și taxele școlare, deși știa că este urmărit de autoritățile statului (Ibidem, f. 365). De altfel, după ieșirea din pușcărie, părintele își întreba retoric apropiații dacă prin activitatea sa misionar-pastorală „face legionarism”, precum i se reproșase în timpul anchetei (Un mare mărturisitor creștin, p. 106).\n38 AMJDIM, fond Penal, dosar 20909, vol. 10, f. 335, 341.\n39 Ibidem, f. 305, 312, 327, 346. Pe coperta dosarului său de penitenciar este scris mare cu roșu „Legionar”, deși la rubrica apartenența politică este scris „apolitic” (Ibidem, f. 301-301v).\n40 Ibidem, f. 310. Într-o fișă medicală din același dosar era diagnosticat cu „spondiloză cu lambo-sciatică, boală ulceroasă”, iar într-un certificat medical din 13 ianuarie 1957 este trecut „maladie ulceroasă gastro-duodenală cronică” (Ibidem, f. 303; vol. 1, f. 307).\n41 Un mare mărturisitor creștin, p. 95.\n42 AMJDIM, fond Penal, dosar 20909, vol. 10, f. 320, 323, 326.\n43 Ibidem, vol. 16, f. 5, 12, 15.\n44 Un mare mărturisitor creștin, p. 20-22.\n45 AMJDIM, fond Penal, dosar 20909, vol. 16, f. 21, 28.\n46 Un mare mărturisitor creștin, p. 101.\n47 Ibidem, p. 30.\n48 Ibidem, p. 83-84, 103.\n49 Ibidem, p. 97, 133.\n50 Ibidem, p. 81. Din mărturia altei credincioase de la Sapienția aflăm că cei de la Securitate i-au cerut părintelui nostru să dea în scris cele spuse de unii credincioși urmăriți la spovedanie. Altfel spus, să divulge taina Spovedaniei. La acestea părintele le-a răspuns: „Eu nu pot sluji la doi stăpâni, lui Dumnezeu și lui mamona”. Astfel, presiunile Securității la adresa părintelui erau foarte mari, mai ales în timpul frecventelor anchete (Ibidem, p. 141-142).\n51 Ibidem, p. 135.\n","date":"2 octombrie 2005","img":"/istorie/parintele-constantin-sarbu-un-mare-slujitor-al-altarului/featured.jpg","lang":"ro","langName":"Română","largeImg":"/istorie/parintele-constantin-sarbu-un-mare-slujitor-al-altarului/featured_hu_c9d46f54469b0cdc.jpg","month":[{"title":"2011-11","url":"/month/2011-11/"}],"permalink":"/istorie/parintele-constantin-sarbu-un-mare-slujitor-al-altarului/","series":[],"smallImg":"/istorie/parintele-constantin-sarbu-un-mare-slujitor-al-altarului/featured_hu_d65721d5c51609e6.jpg","tags":[{"title":"Părintele Constantin Sârbu","url":"/tags/p%C4%83rintele-constantin-s%C3%A2rbu/"},{"title":"Biserica „Parcul Călărași - Bariera Vergului”","url":"/tags/biserica-parcul-c%C4%83l%C4%83ra%C8%99i---bariera-vergului/"}],"timestamp":1128211200,"title":"Părintele Constantin Sârbu – un mare slujitor al altarului","year":[{"title":"2011","url":"/year/2011/"}]},{"authors":[],"categories":[],"content":"","date":"1 ianuarie 1","img":"","lang":"ro","langName":"Română","largeImg":"","month":[],"permalink":"/contact/","series":[],"smallImg":"","tags":[],"timestamp":-62135596800,"title":"Contact","year":[]},{"authors":[],"categories":[],"content":"","date":"1 ianuarie 1","img":"","lang":"ro","langName":"Română","largeImg":"","month":[],"permalink":"/offline/","series":[],"smallImg":"","tags":[],"timestamp":-62135596800,"title":"Offline","year":[]},{"authors":[],"categories":[],"content":"","date":"1 ianuarie 1","img":"","lang":"zh-cn","langName":"","largeImg":"","month":[],"permalink":"/zh-cn/offline/","series":[],"smallImg":"","tags":[],"timestamp":-62135596800,"title":"Offline","year":[]}]
